මෙවර විශ්ව රූ රැජින වෙනුවෙන් ජපාන‍යෙන් තේරීපත්වූයේ අරීනා මියමොටෝය.ඇය තේරීපත්වීමත් සමගම ජපන් ශුද්ධ වාර්ගිකත්වයක් නියෝජනය කළ ඇයගේ මිතුරිය කිරුළ තමාට අහිමිවීමේ සිත්වේදනාවෙන් සියදිවි නසාගත්තාය.වර්ණ සමින් යුත් ඇය කළු පැහැති මිතුරියට ජයග්‍රහණය හිමිවීමෙන් දැඩි කම්පාවට පත්ව සිටියාය.ඒ නිසාම ඇය අරීනාටද විටෙක ‍බැණවැදුණාය. අවසන ඇය දිවි තොර ගනු ලැබීය. මෙම සිදුවීමත් සමග අඩියක් පස්සට තැබූ මියමොටෝ ජපන් සමාජය පුරාපැතිර ඇති වාර්ගික බාධාවට එරෙහිව අරගල කිරීමේ මාවත තෝරාගෙන තිබේ.බ්‍රිතාන්‍ය සුපිරි නිරූපිකා නයෝමි කැම්බල් එක් පරම්පරාවකට ඉහතදී මෙම සංස්කෘතික බාධක බිඳ ජයග්‍රහණය කළාය. මියමොටෝට ඇය පරමාදර්ශයකි.
"මම මුරණ්ඩුයි"අරීනා මියමොටෝ අවධාරණය කරයි.ඇය ජපන් මවකට හා කළු අමෙරිකානු පියෙකුට දාව උපන්නාය.ඉකුත් අඟහරුවාදා දිනය වන විට ඇයට වයස අවුරුදු 21 කි.

"මට විවේචන දරාගෙන පුරුදුයි.ඒක සියලුදෙනාට කළ රිදවීමක් හැටියට පිළිනොගන්නේනම් ඒක බොරුවක්. දුරකථනය නාදවෙද්දී මං නැගිට දුරකතනයට ප්‍රතිචාර දක්වද්දී ඇමතුම් දෙන අය මාව පීඩාවට පත්කරනවා.නමුත් එම විවේචන මට අතිරේක උත්තේජනයක් සපයනවා."ඇය සිහිපත් කරයි.එහෙත් ඇය වඩාත් කම්පාවන්නේ තමාට එල්ලවන විවේචන නිසා නොවේ.



"‍රෑ රැජිනක් වුණු මගේ මිතුරියගේ මරණය තරම් මට වෙනත් කිසිදු බලපෑමක් දැනුණේ නෑ.මගේ අවසන් අරමුණ වන්නේ වාර්ගිකත්වය නිසා වෙනස්ව සැලකීම පිළිබඳ සමාජය දැනුවත් කිරීමයි." ඇය අවධාරණය කරයි.

නාගසාකි නගරයට ආසන්න සසෙබෝ වරාය නගරයේ ජීවත්වන ඇය කුඩා කල පාසලේදී මිතුරු මිතුරියන්ගේ උසුළු විසුළු වලට ලක්වූ ආකාරය මෙනෙහි කරයි.
ජපානයේ පළමු කළු විශ්ව රූ රැජින වුණු මට දැන් ඒ පණිවිඩය ගෙනයාම සඳහා කදිම වේදිකාවක් නිර්මාණය වෙලා තියෙනවා.ඒක පටන් ගැනීම කොයිතරම් ආයාසකාරී අත්දැකීමක්ද කියන එක දැන් මට තේරුම් ගන්න පුළුවන්. ඒ නිසාම නයෝමි කැම්බල්ට මම හැමවේලේම ගරු කරනවා.ඇයගේ ආරම්භය පුදුම සහගතයි"



ඉකුත් මාර්තුවේ මියමොටෝ ජයග්‍රහණය කිරීමත් සමග සමාජජාල වෙබ් අඩවිවල එය විවේචනය කිරීම ආරම්භ විය.එමගින් ජපානයේ පාරිශුද්ධත්වයට කෙතරම් හානිවී ඇත්දැයි තර්ක කර තිබුණි.රත් පැහැයට හුරු දුඹුරු මිශ්‍ර සමේ වර්ණයෙන් යුතු මියමොටෝ අඩි පහයි අඟල් අටක් උසය.ඇයගේ උසද කලෙක ඇය ගර්හාවට ලක්වීමට හේතුවක් විය.



"මං කුඩා කාලයේ දැඩි ලෙස සමච්චල් කිරීමට ලක්වුණා. ඒත් මං ඒවායින් මානසිකව ශක්තිමත් වුණා.ඒක මගේම ආරක්ෂාව සඳහා උපකාරි වුණා."ප්‍රථම භාෂාව, ජපන් භාෂාව වුවද ඇය ජපන් සිරුරකට හිමිකම් නොකීවාය.ඒ නිසාම ඇයගේ දිගැටි නාසය නිරන්තරයෙන් උපහාසයට ලක්විය.
"පුංචි කාලයේ එහෙව් සරදම් වින්දාට මට තදින් දැනුණු දෙයක් තිබුණා. එය නම් මං අනිත් අය වගේම ශක්තිමත් කියන එක.ඒ නිසාම අන් අයගේ අවධානය දිනා ගැනීමට අමුතුවෙන් උත්සාහ කළ යුතු නැති බව මං හිතුවා.නමුත් මට දැනෙන දේ දැන් මට කියන්න පුළුවන්.මං ඒ දේවල් මගේම විදිහකට කියනවා"මියමොටෝ මේවන විට වෙනදාටත් වැඩිය දැඩිය.අධිෂ්ඨානශීලිය.

 

"මට විප්ලවයක් ආරම්භ කිරීමට අවශ්‍යයි" ඇය සිනාවෙමින් කියයි. එහෙත් ඒ ‘විප්ලවයක’අරුත නොදැනද නොවේ.



"දේවල් රැයකින් වෙනස් කරන්නට මට බෑ.නමුත් වසර100-200 ක් ගතවන විට ශුද්ධ ජපනුන් ඉතාම ටික දෙනෙක් හෝ මේ මගට අවතීර්ණ වී සිටීවි.එතැනින් අපි හිතන දේ පටන් ගන්න පුළුවන් වේවි"



එහෙත් ජපන් රජයේ අවධානය මේවන විට යොමුව ඇත්තේ ඇය වැනි මිශ්‍ර ජාතික තරුණ තරුණියන් කෙරෙහි නොවේ.´කූල් ජැපැන්´නො‍හොත් ´නිවුණු ජපන්´ස්ත්‍රී ප්‍රතිරූප හරහා සංචාරකයින් ඇදබැඳ තබාගැනීමටය. විශේෂයෙන්ම 2020 දී ටෝකියෝහිදී පැවැත්වීමට නියමිත ඔලිම්පික් උළෙලේදී මෙම තේමාවෙන් යුතුව ප්‍රවර්ධනීය වැඩසටහන් දියත් කර ඇතත් කළු පැහැයට හුරු මිශ්‍ර වර්ණයෙන් යුතු මෙවර ජපන් රූ රැජිනට එහිදී වැඩි වැදගත් කමක් හිමිවී නැත.එහෙත් එවැනි මිශ්‍ර වර්ණයෙන් යුතු බෙංගාලි නිරූපිකා රෝලා,රුසියානු -බ්‍රිතාන්‍ය මිශ්‍ර ගායිකාවක වන බෙකී ට ජපන් ජනතාවගේ හරසර ලැබීම යම් ආකාරයකට මිශ්‍ර වර්ණිතයන් කෙරෙහිද මේවන විට ජපන් සමාජය යම් සුහදශීලි මානයකින් බලන බවට උදාහරණයක් නොවේදැයි ඇතැමුන් පෙන්වාදෙයි.එහෙත් ඒ ගැන සියලුම විද්වතුන් දරන්නේ එකම මතයක් නොවේ. මේ ඊට නිදසුනකි.
"ඒක එහෙම වේගෙන යනවා වෙන්න පුළුවන්. නමුත් යම් මධ්‍යස්ථවාදී ජපන් මිනිසුන් පවා සිතන්නේ ජපන් ප්‍රතිරූපය රටක් ලෙස නියෝජනය කිරීමට අරීනා මියමොටෝට තියෙන හැකියාව අඩුයි කියලා"මනෝ විද්‍යාඥ යොකෝ හරුකා පවසයි.ඔහු මේ බව කියා සිටියේ ජපන් රූපවාහිනී වැඩසටහනකට එක්වෙමිනි.



" ඒක අලුත් පරම්පරාවට කම්පනයක් ඇති කරනවා වෙන්න පුළුවන්.නමුත් පුරෝගාමියෙකු ලෙස ඇය අවස්ථාවක් සලසා දී තිබෙනවා. විශේෂයෙන්ම ‍ජපානය,ගෝලීය අවධානයට ලක්කිරීමට ඇය කදිම අවස්ථාවක් උදාකර දී තිබෙනවා" ඔහු වැඩිදුටරත් පෙන්වා දෙයි.



එහෙත් ජපානය යනු මිශ්‍ර වාර්ගිකයින් බහුල රටක් නොවේ. ඇතැම්විට මෙම නොසලකා හැරීම්වලට මුල් සාධකය එයම විය හැකිය.මියමොටෝ පෙන්වාදෙන්නේ විවිධ වාර්ගික මිශ්‍ර දරු උපත් සංඛ්‍යාව වාර්ෂිකව 2%ක් තරම් ඉතා සුළු වන බවයි.
"ඕනෑම ජපන් ටෙලිවිෂන් මාධ්‍ය තුළ තද කළු නිරූපිකාවන් සිටිනවා. රෝලා බෙකී වගේ ගොඩාක් ජනප්‍රිය චරිත ඉන්නවා.ඕනම කෙනෙකුට ජපානය නියෝජනය කළ හැකියි කියන මතය නිර්මාණය කරන්නට හැකියි.මං ඒගැන බලාපොරොත්තු තබා තියෙනවා"ජපානයේ මිශ්‍ර වාර්ගිකත්වයට නිසි තැන ඉල්ලා කරන අරගලය ඇය විසින් දැනටමත් ආරම්භ කර තිබේ. මනුෂ්‍යත්වයට නිගාදෙන වෙනස් කොට සැලකීම නුදුරේම නිමාවිය යුතුය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඇත්තටම මම බෝඩිමක විශ්ව විද්‍යාල ජීවිත පුරාවටම අවුරුදු හතරක් හිටියා.  
ඔබ  සංගීත සංදර්ශන වලට පොලු තියලා තියෙනවාද?  

මෙහෙමයි අපෙන් පොල්ලක් වදින්නේ යන්න බැරිවුණොත්නේ.  සාමාන්‍යයෙන් මම දවසකට සංගීත සංදර්ශන ගන්නේ උපරිම හතරක් වගේ තමයි.  ඇත්තටම අවුරුදු මාසයේ නම් මම දවසකට සංදර්ශන හයක් විතර බාරගත්තා. මම සංදර්ශන හතරට වඩා ගන්නවා නම් මම කියනවා  මල්ලී මම එන එක නිශ්චිත නෑ කියලා.  මට අත්තිකාරම් මුදල් දාන්නත් එපා. පුළුවන් වුණොත් මම එන්නම් අනිවාර්යයෙන් කියලා කියනවා.  සංදර්ශන හතරට වඩා එනවා නම් එහෙම කියලා තමයි මම බාරගන්නේ.
පාසල් යන කාලයේ සංගීතයට කැමැත්තක් තිබුණාද?

ඇත්තටම පාසල් යන කාලයේ එහෙම අදහසක් තිබුණේ නෑ. කොල්ල අධ්‍යාපනයට තමයි මුල්තැන දීලා තිබුණේ. කලාව පැත්තට මගේ අම්ලා තාත්තලා තමයි ගොඩක්ම යොමු කළේ. 

* තීක්ෂණ ඔබගේ පාසල කුමක්ද?

ගාල්ල ඇලෝසියස් විද්‍යාලයට තමයි මම පාසල් ගියේ.  උසස් පෙළට මම විෂයන් විදියට කළේ ජීව විද්‍යාව.  ඊට පස්සේ  විශ්ව විද්‍යාලයට ගියා. එහෙම තමයි ඉතින් සිද්ධ වුණේ.
තීක්ෂණ මේ වෙනකොට ගීත කීයක් විතර කරලා තියෙනවාද?

මේ වෙනකොට ගීත හතලිහක් පනහක් විතර කරලා තියෙනවා.  ඒ ගීත වලින් ගීත දහයක් විතර ජනප්‍රිය වෙලා තියෙනවා. 
හරි දැන් ඔබ පවුල් ජීවිතයක් ගත කරනවානේ. කියන්න අවංකව    කසාද බඳින්න ඉස්සල්ලා කෙල්ලෝ කියකට විතර ආදරය කළාද?


අත්තම කියනවා නම් උසස් පෙළ කරන කාලයේදී එක්තරා ගැහැණු ළමයෙකුට ට්‍රයි කළා. එයා සෙට් වුණානම් මම එයාව බඳිනවා. මම මගේ වයිෆ්ටත් ඒ ගැන කියලා තියෙනවා. කොහොම හරි එයාව මට සෙට් වුණේ නෑ. ඊට පස්සේ ට්‍රයි කළේ දැන් ඉන්න එක්කෙනාට. එහෙම බලද්දි කියන්න පුළුවන් මේක මගේ ප්‍රථම ප්‍රේමය කියලා.
ලංකාවේ දේශපාලනය ගැන මොකද හිතන්නේ?

ලංකාවේ දේශපාලනය ගැන නම් හිතන්න දෙයකුත් නෑ. කියන්න දෙයකුත් නෑ.  ඡන්ද දායකයෙක්ට ලැබෙන මුල්ම අවස්ථාවේදී මම එකේ තිබුණු ආසාවට ඡන්දය දැන්ම මිසක් ඊට පස්සේ කවදාවත් මම ඡන්දය දීලා නෑ. මොකද වැඩක් නැහැනේ දීලා. මම දාන්නෙත් නෑ.බිරිඳ ඡන්දය දීලත් නෑ.
දේශපාලනය ගැන කතා කරපු නිසා අහන්නේ. දේශපාලනයට එන්න බලාපොරොත්තුවක් තියෙනවාද ඔබගේ ජනප්‍රියත්වය උපයෝගී කරගෙන?

නෑ. කොහෙත්ම නෑ. දේශපාලනයට එන්න ඒ දිනවල කැමැත්තක් තිබුණා. ඒත් දැන් නෑ. මොකද බිරිඳ කැමති නෑ දේශපාලනයට එනවාට. ගෙදර ඉන්න ලොකු තැන කැමති නැති වෙනකොට මං මොකටද කරන්නේ. එහෙම වුණොත් ගෙදරින් නිකන් ලැබෙන කෑම එකත් ලැබෙන එකක් නැතිවෙයි.



* ගීත අල්බම් එකක් කරන්න බලාපොරොත්තුවක් නැද්ද?

 එක ඇල්බම් එකක් කළා මම.  නමුත් ඇල්බම් සංකෘතිය මම හිතන්නේ නෑ දැන් හරි යයි කියලා.  ඒ නිසා සිංදුව සිංදුව තමයි එළියට දාන්නේ.
තීක්ෂණ අනුරාධ ගොඩ ගිහින් තියෙන්නේ Ringing Tone  වලින් කියලා කවුරුහරි චෝදනාවක් කළොත්?

මම එයාව එක්කගෙන යනවා බැංකුවට එතකොට.  මොකද කාර් එකේ ලීසිං එක තාවම තියෙනවා.ලොකු  බැංකු ණයක් තියෙනවා.  ඒ ටික පෙන්වනවා.  එතකොට තේරෙනවානේ ගොඩ ගිහින් නෑ කියලා තවම .  තවම ඉන්නේ මඩේ තමයි.  මේකයි මම හිතන්නේ නෑ සල්ලි හම්බ වෙනවා කියලා  අපිට තියෙන සේරම දේවල් එක පාර කරන්න ඕන කියලා.  එහෙම කරන්න ඔනනම් එකපාර ලක්ෂ දහයක පහලොවක විතර ලොතරැයියක් ඇදෙන්න ඕන. 

* දෙරණ ආලින්දය ගැන මොකද හිතෙන්නේ?

ඇත්තටම මම වැඩසටහනට එනකන් දැනගෙන හිටියේ නෑ මොකක්ද කරන්න ඕන කියලා. මම ඉතින් ශාන්ත දාන්ත විදියට හිටියා. නමුත් මේක එහෙම දෙයක් නොවෙයි.   මෙහෙම කරනකොට අපේ හතවතින්ම එන දේ කියන්න පුළුවන්. අපි කියන්නේ බොක්කෙන්ම එන දේ කියනවා කියලා.  අවසාන ප්‍රශ්නය කියලා අහන්නෙම අමුතු ප්‍රශ්න තමයි.  වැඩසටහන ලස්සනට තියෙයි. මට ඉවසිල්ලක් නෑ කවද්ද මේක බලන්නේ කියලා. 
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
Playboy කිව්වම නොදන්න කෙනෙක් නැති තරම් නේ. වැඩිහිටියන්ට සුදුසු සඟරාවක් වූ Playboy මේ වන තෙක් ආසියානු රටවලට විවෘත වුනේ නැහැ. නමුත් දැන් ලංකාව ඇතුළු ආසියාතික රටවල් කිහිපයකට Playboy හි වීඩියෝ හා ඡායාරූප ජංගම දුරකථන යෙදුමක් (App) හරහා ලබාගැනීමට හැකියාව ලැබී තිබෙනවා.

Shemaroo Entertainment ආයතනය හරහා Playboy Enterprises විසින් සපයනු ලබන ඡායාරූප හා වීඩියෝ පට ඉන්දියාව, නේපාලය, භූතානය, පකිස්ථානය, බංගලාදේශය හා ශ්‍රී ලංකාව වැනි රටවලට බෙදාහරිනු ඇත.

Playboy සඟරාවේ ඡායාරූප හා වීඩියෝ පට බෙදාහැරීමට අමතරව එම ඡායාරූප හා වීඩියෝපට යොදාගනිමින් විවිධ ජංගම දුරකථන ක්‍රීඩා, විනෝදාත්මක අංග සැපයීමට Shemaroo Entertainment ආයතනය බලාපොරොත්තු වන බවයි පැවසෙන්නේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
The Interview කියන්නේ පහුගිය කාලේ විශාල අවධානයක් දිනාගත් චිත්‍රපටයක්. James Franco සහ Seth Rogen විසින් රංගනයෙන් දායක වෙන මේ චිත්‍රපටයෙන් කියවෙන්නේ උතුරු කොරියානු නායකයා වන “කිම් ජොන් උන්” ඝාතනය කිරීමට සැලසුම් කරන මාධ්‍යවේදීන් දෙදෙනකුගේ කතාවයි.

මේ මතබේදාත්මක චිත්‍රපටය මේ වන විට මෙතෙක් ඉතිහාසයේ අන්තර්ජාලය හරහා වැඩිම ආදායමක් ඉපැයූ චිත්‍රපටය වූයේ දෙසැම්බර් 24 දින සිට දින 4ක් ඇතුලත ඇමරිකානු ඩොලර් මිලියන 15ක ආදායමක් ඉපැයීමට සමත් වීමෙනි. ඒ වගේම මේ වන විට මිලියන 2කකට අධික පිරිසක් චිත්‍රපටය අන්තර්ජාලය ඔස්සේ නරඹා ඇත. මීට අමතරව තවත් මිලියන ගණනක් ටොරන්ට් වෙබ් අඩවි හරහා භාගත කරගනිමින් නරඹා ඇති නමුත් එම දත්ත නිවැරදිව වාර්තා වී නැත.

The Interview චිත්‍රපටය මීට පෙර සිනමා ශාලා හරහා තිරගත කිරීමට Sony සමාගම තීරණය කර තිබුනත් උතුරු කොරියානු රහසිගත මෙහෙයුමක් මඟින් Sony සමාගම වෙත සයිබර් ප්‍රහාරයක් හරහා තර්ජණය කිරීම නිසා චිත්‍රපටය තිරගත කිරීම නවතා දැමුවා. යම් හෙයකින් චිත්‍රපටය තිරගත කලහොත් එම සිනමා ශාලා පුපුරුවා හරන බවත්, Sony සමාගමේ තිරගත වීමට ඇති චිත්‍රපට වල තිර පිටපත් විසුරුවා හරින බවත් ප්‍රහාරකරුවන් පැවසූවා.

ඒ අනුව සිනමා ශාලා ඔස්සේ තිරගත කිරීම නවතා Youtube, XBox Video හා වෙනත් අන්තර්ජාල සේවා ඔස්සේ The Interview චිත්‍රපටය $5.99 ක් වැනි මුදලකට කුලියට දීමට (rent) Sony සමාගම කටයුතු කලා. චිත්‍රපටය මිලදී ගැනීමට නම් $14.99 ක් වැනි මුදලක් ගෙවීමට සිදුවනවා. කෙසේ නමුත් මෙලෙස අන්තර්ජාල සේවාවන් ඔස්සේ නැරඹිය හැක්කේ ඇමරිකාව හා කැනඩාව වැනි රටවල් වලට අයට පමණක් නිසා ක්ෂණිකව The Interview චිත්‍රපටය torrent වෙබ් අඩවි වල hit එකක් බවටත් පත් වුනා.

මේ දැක්වෙන්නේ The Interview චිත්‍රපටය හා සම්බන්ධ සිදුවීම් සියල්ල සංක්ෂිප්තව යි.

22 November: Sony සමාගමේ පරිගනක පද්ධතිය සයිබර් ප්‍රහාරයකට ලක්වීම.

7 December: උතුරු කොරියාව සයිබර් ප්‍රහාරය පිළිබඳව වගකීම බාරගැනීම ප්‍රතික්ෂේප කිරීම.

16 December: “Guardians of Peace” නම් සයිබර් ප්‍රහාරක කණ්ඩායම 9/11 ප්‍රහාරයට සමාන ප්‍රහාරයක් සිනමා ශාලා වලට එල්ල කරන බව ප්‍රකාශ කිරීමත් සමඟ නිව් යෝර්ක් හි පැවැත්වීමට නියමිත ව තිබූ මුහුරත් උළෙල අවලංගු කිරීම.

17 December: ඇමරිකානු සිනමා ශාලා The Interview චිත්‍රපටය තිරගත කිරීම ප්‍රතික්ෂේප කිරීම නිසා, නත්තල දිනයට යොදාතිබුණු එළිදැක්වීමේ උළෙල අවලංගු කරයි.

19 December: FBI විසින් උතුරු කොරියානු සයිබර් ප්‍රහාරය තහවුරු කිරීම. ජනාධිපති ඔබාමා චිත්‍රපටය තිරගත කිරීම අවලංගු කිරීම අත්වැරදීමක් බව ප්‍රකාශ කිරීම.

20 December: සයිබර් ප්‍රහාරය පිළිබඳ ඒකාබද්ධ විමර්ශණයකට උතුරු කොරියාවෙන් ආරාධනාවක් කිරීම, ඇමරිකාව එම ආරාධනාව ප්‍රතික්ෂේප කිරීම.

22 December: පැය 10කට අධික කාලයක් උතුරු කොරියාව තුල අන්තර්ජාලය අවහිර වීම. ඇමරිකාව ඒ පිළිබඳ ප්‍රකාශ කිරීම ප්‍රතික්ෂේප කිරීම.

23 December: Sony සමාගමේ නිළධාරීන් සිය මතය වෙනස් කරයි. නත්තල් දිනයේ එළිදැක්වීම පිළිබඳ නැවත වරක් සැලකිලිමත් වීම.

25 December: The Interview චිත්‍රපටය ඇමරිකානු සිනමා ශාලා කිහිපයකත් ප්‍රධාන වශයෙන් වෙබ් අඩවි හරහාත් එළිදක්වන ලදී.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සාමාන්‍යෙයන් සෑම වසරකම අවසානයේ Youtube වෙබි අඩවිය ඒ වසර තුලදී වැඩිම වාරයක් නරඹන ලද සංගීත වීඩියෝ පට මොනවාද කියලා ප්‍රකාශයට පත්කරනවා. ඉතින් මේ වන විට 2014 වසර සඳහා එම ලැයිස්තුව නිකුත් කර තිබෙනවා. ඒ ලැයිස්තුවට අනුව වැඩිම වාරයක් නරඹන ලද සංගීත වීඩියෝ පට 10 අතරින් 8ක්ම කාන්තා පාර්ශවයේ මූලිකත්වයෙන් වුනු නිර්මාණ වීම විශේෂත්වයක්.

මීට ප්‍රථම 2013 වසරේදී වැඩිම වාරගණනක් නැරඹූ සංගීත වීඩියෝ පට අතරට පිරිමි නිර්මාණකරුවන් 4 දෙනෙකුගේ දායකත්වය ලැබී තිබුණු අතර මේ වසරේදී එම ප්‍රමාණය තවත් පහත වැටිලා.

ඒ වගේම මුල්තැන හිමිකරගත් නිර්මාණ අතරින් බොහෝමයක් පසුගිය වසර තුලදී වැඩි කතාබහට ලක්වූ අයගේ නිර්මාණ යි. ඒ අතර Taylor Swift, Nicki Minaj ගේ පෙරළිකාර් සංගීත වීඩියෝපට ඇතුලත්. ඒ වගේම මුල් 10 දෙනා අතරින් 4 දෙනෙකුම සුප්‍රකට ග්‍රැමි සම්මානයෙන් පිදූලැබූවන් වීමත් විශේෂත්වයක්.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පරිගණකය ඉස්සරහා ඉඳන් අපි කොයි තරම් නම්කාලේ නාස්ති කරලා ඇත්ද?

ගන්ග්නම් ස්ටයිල් ගීතය අහලා නැති කෙනෙක් නැති තරම්. යූටියුබ් වෙබ් අඩවිය හරහා පමණක් මේවෙනකොට බිලියන දෙකකට අධික පිරිසක් මේ වීඩියෝව නරඹලා.ඒ වගේම මේ වෙනකොට වැඩිම දෙනෙක් නරඹපු වීඩියෝ පටය බවට පත් වෙන්නටත් මේ කොරියානු ගීතය හැකියාව ලැබිලා.

ඒ වගේම මේ වීඩියෝ පටය යූටියුබ් වෙබ් අඩවියේ වීඩියෝවක් සඳහා ලැබිය හැකි උපරිම views ගණන පවා ඉක්මවා ගිය නිසා එම වෙබ් අඩවියට පවා වෙනස්කම් සිදුකරන්නට වුනා.

ගණන් හදලා බැලුවොත් විනාඩි 4.12 ක් පුරා දිවෙන මේ වීඩියෝව නරඹන්න බිලියන 2ක් පිරිසට පැය මිලියන 140ක් ගතවෙලා. ඒ කියන්නේ අවුරුදු 16000ක්.

පසුගිය වසරේ එලිදැක්වුනු USS Gerald Ford නෞකාව නිර්මාණය කරන්න වැයවුණු මහන්සිය මිනිස් පැය මිලියන 50ක්. ඒ කියන්නේ ගන්ග්නම් ස්ටයිල් නරඹපු වෙලාවේ ඒවගේ නැව් 3ක් හදන්න තිබුනා.

ඒ වගේම ලොව උසම ගොඩනැගිල්ල වන Burj Khalifas ගොඩනැගිලි 6ක් ගීසා පිරමිඩ 4ක්, සම්පූර්ණ විකිපීඩියා වෙබ් අඩවියක් වගේ දැවැන්ත නිර්මාණ කරන්න තිබුනා.

හැබැයි කෙනෙක් කියන්න පුළුවන් මේක විකාර කතාවක් කියලා. ඔව් එහෙම වෙන්න පුළුවන්. හැබැයි අපි අන්තර්ජාලය තුල නාස්ති කරන සුලු වෙලාවෙනුත් කොයිතරම් දේවල් කරන්න පුලූවන්ද කියන එකට මේක හොඳ උදාහරණයක්.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලන්ඩනයේ ඉහළ පෙළේ විවාහ මංගල්‍යයක නැටුමක් සඳහා ලාංකික බොලිවුඩ් නිළි ජැක්ලින් ෆර්නැන්ඩස්ට ආරාධනාවක් කර ඇති බව ඉන්දීය මාධ්‍ය වාර්තා කරයි.

ඒ සඳහා ඇය ඉල්ලා ඇති මුදල ඉන්දීය මුදල් රුපියල් කෝටි 4කි.

ඉන්දීය මාධ්‍ය වාර්තා කර ඇත්තේ, ජැක්ලින් ෆර්නැන්ඩස්ට එම මුදල ගෙවීම සඳහා එකඟත්වය ලැබී ඇති බව ය.

ඇයට එම මුදල ගෙවීමට නියමිතව ඇත්තේ, ලන්ඩන්හි ප්‍රබල ව්‍යාපාරිකයෙකුගේ පුතෙකුගේ විවාහ මංගල්‍යයක නර්තන අංග කිහිපයක් සඳහා ය.

එම විවාහ උත්සවය ලබන මස (මැයි) අවසානයේ පැවැත් වීමට නියමිත ය.

ඉන්දීය මාධ්‍ය වාර්තා කළේ, දින 2ක කාලයක් සඳහා ජැක්ලින් එම විවාහ මංගල්‍යයට සහභාගි වීමට ලන්ඩනය බලා පිටත් වන අතර එම දින 2 ඇතුළත ඇයගේ නවාතැන් පහසුකම් මෙන් ම ගුවන් ගමන් වියදම් ද එම ව්‍යාපාරික පවුල දැරීමට නියමිත බව ය.

ඇයගේ දින පොතේ මෙම විවාහ මංගල්‍යයට සහභාගි වීමට දින වෙන්කර ඇති බව ජැකලින්ගේ මාධ්‍ය නිවේදකයා ද තහවුරු කර තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පින්නවල විවෘත සත්ත්වෝද්‍යානය අනිද්දා (අප්‍රේල් 17) විවෘත කිරීමට සැලසුම් කර තිබේ.

රජයේ ප්‍රවෘත්ති දෙපාර්තමේන්තුව පවසන්නේ, මෙම විශේෂ සත්ත්වෝද්‍යානයේ මෙරටට ආවේණික සත්ත්ව විශේෂ රැසක් සිටින බව ය.

සාමාන්‍ය සත්ත්වෝද්‍යානයක සතුන් කොටු කර නරඹන්නන් නිදහසේ ඇවිද ඔවුන් නරඹන අතර මෙම විශේෂ සත්ත්වෝද්‍යානයේදී සිදු වන්නේ, සතුන් නිදැල්ලේ තබා නරඹන්නන්ට ආරක්ෂිත කුටි තුළින් ඇවිද යාමට සලස්වා සත්ත්ව හැසිරීම් අධ්‍යයනය කිරීමට ඉඩ සැලසීම ය.

මෙය අක්කර 44ක භූමි ප්‍රදේශයක් පුරා පැතිර පවතී.

අනිද්දා සිට මෙම සුවිශේෂී සත්ත්වෝද්‍යානය මහජනතාව සඳහා විවෘත වේ
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
කාන්තා නිදහස වෙනුවෙන් ඉන්දියාවේදී නිෂ්පාදනය කෙරුණු වීඩියෝ පටයක් සම්බන්ධයෙන් මේ වන විට ඉන්දියාව තුළ දැඩි කතාබහක් නිර්මාණය වී තිබේ.

එහිදී වඩා ත් ආන්දෝලනයකට තුඩු දී ඇත්තේ, ඒ සඳහා රංගනයෙන් දායක වී සිටින බොලිවුඩ් නිළි දීපිකා පාදුකෝන් ය.

“My Choice” යනුවෙන් නම් කර ඇති එම වීඩියෝ පටයෙහි අන්තර්ගත වනුයේ, කාන්තාවකට කැමති ඕනෑ ම දෙයක් කිරීම සඳහා නිදහසක් ඇති බව ය.

කාන්තාවන්ගේ සංස්කෘතික සීමා පිළිබඳව වැඩි අවධානයක් සහිත රටක් වන ඉන්දියාව තුළ මෙම වීඩියෝව දැඩි ආන්දෝලනයට ලක්ව ඇතැයි මාධ්‍ය වාර්තාවල සඳහන් ය.

එමෙන් ම දින දෙකක් තුළදී එම වීඩියෝව ලක්ෂ 32කට අධික වාරයක් නරඹා තිබීම ද විශේෂත්වයකි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මේ දර්ශන ග්‍රැෆික් නිර්මාණ හෝ සිහින ලොවක දර්ශන නොවේ.

මේ, පෘථිවිය විචිත්‍රවත් කරමින් නිර්මාණය වූ සැබෑ දර්ශන පෙළකි.

ලොව විචිත්‍රවත් ම ස්ථාන 10ක් මෙහි දැක්වේ.

1. ලැවෙන්ඩර් උයන – ප්‍රංශය (Lavender Fields, France)

ප්‍රංශයේ පිහිටි මෙම ලැවෙන්ඩර් උයන ග්‍රීෂ්ම ඍතුවේදී මල් පිපුණු පසු දැක්වෙන්නේ මෙසේ ය.
2. ප්‍රොසිඩා – ඉතාලිය (Procida, Italy)

ඉතාලියට අයත් මෙම කුඩා දූපතෙහි නානාප්‍රකාර වර්ණයෙන් යුත් නිවාසවල පැහැයෙන් මධ්‍යධරණී මුහුද ද විචිත්‍රවත්ව දිස්වේ.
3. කැනෝ ක්‍රිස්ටල්ස් නදිය – කොලොම්බියාව (Caño Cristales River, Colombia)

මෙම නදිය විචිත්‍රවත්ව දිස්වන්නේ, ඉවුර දෙපස පිහිටි දුර්ලභ පැළෑටිවලින් වැටෙන මල්වල පැහැයෙනි. මෙය පාට පහේ නදිය ලෙස ද හැඳින්වේ.

3. five color river

4. රෙට්බා ඇළ – සෙනගල් (Lake Retba, Senegal)

මෙම ඇළෙහි ජලය රෝස පැහැයට හැරී ඇත්තේ, එම ජලයෙහි ඇති මිනිසුන්ට අහිතකර නොවන බැක්ටීරියාවක් හේතුවෙනි.

4. retba lake

5. ටියුලිප් උයන – ඕලන්දය (Tulip Fields, Holland)

වස්සාන කාලයේ මෙම උයනේ පිපෙන ටියුලිප්, ඩැෆඩිල්ස් සහ හයිසින්ත් මල් යායවල් හේතුවෙන් මෙම විචිත්‍ර දර්ශනය මැවේ.

5. tulip fields

6. ග්‍රේට් බැරියර් කොරල් පරය – ඔස්ට්‍රේලියාව (Great Barrier Reef, Australia)

මෙම කොරල් පරය ආශ්‍රිතව කොරල් විශේෂ 400ක්, මුහුදු ශාක විශේෂ 500ක් සහ මත්ස්‍ය විශේෂ 1500ක් ඇතැයි විද්‍යාඥයෝ පවසති.

6. corol

7. ලූපිං – චීනය (Luoping, China)

නැගෙනහිර චීනයේ කඳුකර ප්‍රදේශය ආශ්‍රිතව පිහිටි කැනොලා ශාකවල මල් හට ගත් විට මෙම මනෝරම්‍ය දර්ශනය මැවේ.

7. louping

8. ෆ්ලවර්ස් ජාතික උද්‍යානයේ මල් නිම්නය – ඉන්දියාව (Valley of Flowers National Park, India)

හිමාල කන්ද ආසන්නයේ පිහිටි මෙම නිම්නය ලෝක උරුමයක් ලෙස පිළිගෙන තිබේ.

8. himalaya

9. ෂිබසකුරා කඳුකරය – ජපානය (Shibazakura Hill, Japan)

ෆීජි ගිනි කන්ද ආසන්නයේ පිහිටි මෙම කඳුකර ප්‍රදේශයේ පිහිටි සකුරා ගස්වල මල් බිම පතිත වීමෙන් මෙම විචිත්‍රත්වය මැවී පෙනේ.

9. zakura

10. නේට්‍රන් ඇළ – ටැන්සානියාව (Lake Natron, Tanzania)

ටැන්සානියාවේ පිහිටි මෙම ඇළෙහි ලවණ සාන්ද්‍රණය ඉතා අධික වන අතර කිසිදු ජලජ පැළෑටියක් නොවැවෙයි. ජලජ ජීවීන් ද නොමැත.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මේ දිනවල සිරස ටී.වී. ඔස්සේ විකාශය වන මේ ආදරයයි, ටෙලි නාට්‍යයේ ප්‍රධාන නළුවා ලෙස රංගනයෙන් දායක වන කරන් පටෙල් (රමන් බල්හා) සැබෑ ජීවිතයේ විවාහ වීමට සූදානම් වේ.

සිරස රූපවාහිනය ඔස්සේ විකාශය කෙරෙන මේ අදාරයයි ටෙලි නාට්‍ය මාලාවේ ප්‍රධාන චරිතයක් වන රමන් බල්හාට පණ පොවන කරන් පටෙල් සැබෑ ජීවිතයේදී ද සිය මාමණ්ඩිය ලෙස මෙම නාට්‍ය යේ මාමණ්ඩිය ම තෝරා ගෙන තිබේ.

ඉන්දීය මාධ්‍ය වාර්තා කළේ, කරන් පටෙල් මේ ආදරයයි නාට්‍යයේ සිය මාමණ්ඩිය ලෙස රඟන අයියර් මහතා (අභේ භර්ගාවා)ගේ දියණිය සමග විවාහ වීමට සූදානමින් සිටින බව ය.

මෙම තොරතුර ඉන්දීය මාධ්‍ය වෙත අනාවරණය කර අැත්තේ, රමන්ගේ මාමණ්ඩිය විසින් ම ය.

ඔහු පවසා ඇති අන්දමට සිය දියණිය අනික්තා සමග කරන් පටෙල් පළමු වරට කතාබහ කර ඇත්තේ, නිවසේ පැවති සාදයකදී බව ය.

කෙසේ වෙතත් විවාහය පැවැත්වෙන දිනය පිළිබඳව ඔහු මාධ්‍යට හෙළි කර නොමැත.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
දිල්ලි බයිස්කෝප් ගෝලීය සිනමා උළෙලේ හොඳ ම නළුවාට හිමි සම්මානය හිමි කර ගැනීමට මෙරට ප්‍රවීණ නළු ජයලත් මනෝරත්න මහතා සමත් විය.

ඒ, සරත් ධර්මසිරි මහතා අධ්‍යක්ෂණය කළ සූවිසි විවරණය චිත්‍රපටයේ රඟපෑම වෙනුවෙනි.

ජයලත් මනෝරත්න මහතා නිවුස්ෆස්ට් වෙත අදහස් දක්වමින් ප්‍රකාශ කළේ, ඔහු ප්‍රධාන චරිතයක් නිරූපණය කළ ප්‍රථම චිත්‍රපටය මෙය බව ය.

චාන්දනී සෙනවිරත්න මෙම චිත්‍රපටයේ ප්‍රධාන නිළිය ලෙස රංගනයෙන් දායක වී තිබේ.

මෙරට සාම්ප්‍රදායික නරතනාංගයක් මෙන් ම දුෂ්කර බෞද්ධ ගම්මානයක ජීවත් වන ගැමියන්ගේ ජීවින රටාවන් ආශ්‍රය කරගනිමින් මෙම චිත්‍රපටය නිර්මාණය වී තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බ්‍රිතාන්‍ය රජ පවුලේ සිව් වන රාජ උරුමකරු වන හැරී කුමරු ‘හැරී පොටර්’ කතා මාලාවේ ප්‍රධාන චරිතයට පණ පෙවූ නිළිය වන එමා වොට්සන් සමග සබඳතාවක් පවත්වා ගෙන යන බවට තොරතුරු පළ වී තිබේ.

එරට මාධ්‍යවල වාර්තා වී ඇත්තේ, ඔවුන් දෙදෙනා හොර රහසේ හමුවන බවට ය.

ඔවුන් දෙදෙනාගේ මිතුරෙකු මේ පිළිබඳව බ්‍රිතාන්‍ය සඟරාවකට තොරතුරු හෙළි කර තිබේ.

එම පුද්ගලයා පවසා ඇති ආකාරයට මෙම රහස් සබඳතාව වර්ධනය වී ඇත්තේ, එමා වොට්සන් සිය පෙම්වතා සමග පැවති සබඳතාව බිඳ වැටීමෙන් පසුව ය.

මෙම සබඳතාව බ්‍රිතාන්‍ය මාධ්‍යවල දැඩි කතා බහට ලක්ව තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් නළු ආදිත්‍ය පංචෝලි මුම්බායි පොලීසිය විසින් අත්අඩංගුවට ගනු ලැබ තිබේ.

ඒ, මුම්බායිහි සුපිරි හෝටලයක රාත්‍රී සාමාජ ශාලාවක් තුළදී සේවකයෙකුට පහර දීමේ සිද්ධියක් සම්බන්ධයෙනි.


50 හැවිරිදි පංචාලි සමාජ ශාලවේ DJ හසුරුවන්නා සමග උණුසුම් වාදයක පැටලී ඇත්තේ ඔහුගේ ඉල්ලීමක් DJ හසුරුවන්නා ප්‍රතික්ෂේප කිරීම හේතුවෙනි.

පංචාලි හිංදි ගීතයක් වාදනය කරන ලෙස DJ හසුරුවන්නාගෙන් ඉල්ලා ඇති අතර එය ප්‍රතික්ෂේප කිරීමත් සමග මෙම උණුසුම් වාදය හට ගෙන ඇත.

එහිදී සමාජ ශාලාවේ සේවකයින් ඊට මැදිහත් වී ඇති අතර එහිදී පංචාලි ඔවුන්ට පහර දී තිබේ.

පහරදීමෙන් එක් සේවකයෙකුට තුවාල සිදුව ඇති බව ඉන්දීය මාධ්‍ය වාර්තා කර ඇත.

පොලීසිය පවසා ඇත්තේ, පංචාලි සිය ජංගම දුරකතනයෙන් අදාළ සේවකයාගේ හිසට පහර දී ඇති බව ය.

අත්අඩංගුවට ගත් සැකකාර ආදිත්‍ය පංචෝලි අධිකරණයට ඉදිරිපත් කිරීමට නියමිත ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සුපිරි හොලිවුඩ් නළු හැරිසන් ෆෝඩ් (Harrison Ford) සිටි ගුවන් යානය අනතුරට ලක්වූ ආකාරය දැක්වෙන වීඩියෝ දර්ශන පෙළකි මේ.


මෙම දර්ශන සටහන් වී තිබුණේ, අනතුරට පත් වූ යානයෙහි ම සවි කර තිබූ කැමරාවක ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සුපිරි හොලිවුඩ් නළු හැරිසන් ෆෝඩ් (Harrison Ford) ගුවන් අනතුරකට ලක්ව තිබේ.

ඒජන්සි වාර්තාවල දැක්වෙන්නේ, කුඩා ගුවන් යානයක පියාසර කරමින් සිටියදී එහි ඇති වූ දෝෂයක් හේතුවෙන් යානය හදිසියේ ගොඩ බැස්වීමට උත්සහ කිරීමේදී පොළොවෙහි ගැටීමෙන් එම අනතුර සිදුව ඇති බව ය.

72 හැවිරිදි හැරිසන් ෆෝඩ් Indiana Jones සහ Star Wars ඇතුළු චිත්‍රපට රැසක ප්‍රධාන චරිත සඳහා රංගනයෙන් දායක වී ඇති විශිෂ්ට රංගධරයෙකි.

ඔහු සිටි යානයේ ඇති වූ දෝෂය හේතුවෙන් එය හදිසියේ ලොස් ඇන්ජලීස්හි වෙනිස් ගොල්ෆ් පිටිය මතට ගොඩ බැස්වීමට උත්සහ දරා ඇති බව අමෙරිකානු මාධ්‍ය වාර්තාවල සඳහන් වේ.

එම අවස්ථාවේදී යානය පොළොවෙහි ගැටී ඇති අතර ඊට හානි සිදුව තිබේ.

එහිදී හැරිසන් ෆෝඩ්ගේ හිසට තුවාල සිදුව ඇතැයි මාධ්‍ය වාර්තාවල සඳහන් ය.

කෙසේ වෙතත්, ලොස් ඇන්ජලීස්හි හෝටලයක කෝකියෙකු ලෙස සේවය කරන ඔහුගේ පුන් බෙන් ෆෝඩ් Twitter හරහා පවසා ඇත්තේ, සිය පියාගේ තත්ත්වය බරපතළ නොවන බව ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මේ ඡායාරූපයෙන් දැක්වෙන සිද්ධිය හරහා සතුන් අතර පවතින අපූරු මිත්‍රත්වයක් සම්බන්ධයෙන් ඔබ මහත් සතුටට පත්වනවා වන්නට පුළුවන.

කොළ පැහැති කොට්ටෝරුවෙකු විසින් මුගටි පැටවෙක් රැගෙන පියාඹා යන සංවේදී දර්ශනයෙන් ඔබ කුල්මත් වනවා වන්නට හැකි ය.

එහෙත්, ඔබගේ නිගමන සම්පූර්ණයෙන් වැරදි ය.

මේ මිත්‍රත්වයක් නොවේ. අහිංසක කොට්ටෝරුවෙකු, මුගටියෙකුගේ ග්‍රහණයෙන් මිදී දිවි ගලවා ගැනීම සඳහා කරන අරගලයකි.

මාර්ටින් ලී මේ නමැති එංගලන්ත ජාතිකයෙකු නැගෙනහිර ලන්ඩනයේ පිහිටි Hornchurch Country Park නමැති උද්‍යානයේදී මෙම ඡායාරූපය ගෙන තිබේ.

විනෝදාංශයක් ලෙස ඡායාරූප ගැනීමෙහි නිරත ඔහු පවසන්නේ, සිය බිරිඳ සමග අදාළ උද්‍යානයේ සිටියදී කොළ පැහැති කොට්ටෝරුවෙකු පියාඹා ගෙන පැමිණි බව ය.

එවැනි කොට්ටෝරුවෙකු තමන් ඉන් පෙර දැක නොතිබූ හෙයින් වහා ඡායාරූපයක් ලබා ගත් බව ඔහු පවසයි.

කෙසේ වෙතත්, අදාළ කොට්ටෝරුවා කෑ ගසමින් වේගයෙන් පියාඹා ගෙන පැමිණි බව ඡායාරූපය ගැනීමෙන් පසුව ඔහුට වැටහී ඇත.

ඉන්පසු එම කොට්ටෝරුවා ආහාරයට ගැනීම සඳහා මුගටි පැටවෙකු උගේ බෙල්ලෙහි එල්ලී සිටින බව මාර්ටින් ලී මේ දැක තිබේ.

එය දුටු වහා ම තමන් කොට්ටෝරුවා බේරා ගැනීම සඳහා ඉදිරියට යන අතරතුර මුගටියා බියට පත්වූ හෙයින් කොට්ටෝරුවා ග්‍රහණයෙන් මිදුණු බව මාර්ටින් ලී මේ පවසයි.

ඒ අතරවාරයේ කොට්ටෝරුවා වහා ඉගිළ ගොස් සිය ජීවිතය බේරා ගෙන ඇත.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සුපිරි බොලිවුඩ් නිළි සෝනම් කපූර්ට සූකර උණ වැළඳීම හේතුවෙන් හදිසියේ රෝහල්ගත කර තිබේ.

ඉන්දීය මාධ්‍ය වාර්තාවල දැක්වෙන්නේ, ඇයගේ රුධිර සාම්පල පරික්ෂාවේදී සූකර උණ වැළඳී ඇති බව තහවුරු වී ඇති බව ය.

ඒ අනුව, ඇය මුම්බායිහි Kokilaben රෝහලට ඇතුළත් කර ඇත.

ඇය රෝගී වී ඇත්තේ, Prem Ratan Dhan Payo නමැති චිත්‍රපටය සඳහා සල්මන් ඛාන් සමග රූගත කිරීම්වල නිරතව සිටියදී ය.

මේ අතර, සෝනම් කපූර්ගේ ශාරීරික යෝග්‍යතා පුහුණුකරුට ද සූකර උණ වැළඳී ඇතැයි ඉන්දීය මාධ්‍ය වාර්තාවල දැක්වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
2015 Brit සම්මාන උළෙලේ ගී ගයමින් සිටියදී සුපිරි පොප් ගායිකා මැඩෝනා වේදිකාව මත ඇද වැටී තිබේ.

ඇය ගීයක් ගයමින් සිටියදී නර්තනයේ යෙදී සිටි ශිල්පියෙකුගේ පාදයක ඇයගේ ඇඳුමෙහි කොටසක් පැටලීමෙන් ඇය ඇද වැටෙන ආකාරය වීඩියෝවෙහි දැක්වේ.

එම අවස්ථාවේ මැඩෝනා වේදිකාව මත තබා තිබූ පඩිපෙළෙක් මතින් ඇද වැටුණ ද ඇය සිය ගායනය නතර කළේ නැත.

ඇය පසුව පවසා ඇත්තේ, අදාළ සිද්ධියෙන් තමන්ට කිසිදු අනතුරක් සිදු නොවූ බව ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලොව විශිෂ්ටතම සිනමා සම්මාන උළෙල ලෙස සැලකෙන 87 වන ඔස්කා සිනමා සම්මාන උළෙලේ වසරේ හොඳ ම චිත්‍රපටය ලෙස Birdman චිත්‍රපටය සම්මානයට පාත්‍ර වුව ද හොඳ ම නළුවා සහ නිළිය ලෙස සම්මාන හිමි වූයේ, වෙනත් චිත්‍රපට දෙකක් වෙනුවෙනි.

ඒ අනුව, වසරේ හොඳ ම නළුවා ලෙස “The Theory of Everything” චිත්‍රපටයේ රඟපෑ Eddie Redmayne සම්මාන හිමි කර ගත්තේ ය.


හොඳ ම නිළිය ලෙස සම්මානයට පාත්‍ර වූයේ, “Still Alice” චිත්‍රපටයේ රඟපෑ Julianne Moore ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලොව විශිෂ්ටතම සිනමා සම්මාන උළෙල ලෙස සැලකෙන 87 වන ඔස්කා සිනමා සම්මාන උළෙලේ වසරේ හොඳ ම චිත්‍රපටය ලෙස Birdman චිත්‍රපටය සම්මානයට පාත්‍ර විය.

වසරේ හොඳ ම අධ්‍යක්ෂවරයා ලෙස සම්මානයට පාත්‍ර වූයේ, “Birdman” චිත්‍රපටයේ අධ්‍යක්ෂ මෙක්සිකො‍වේ Alejandro González Iñárritu ය.

මෙවර ඔස්කා සිනමා සම්මාන උළෙලේ සම්මානලාභීන්ගේ ලේඛනය පහත දැක්වේ.

Best Picture

“Birdman” (*WINNER)

Best Director

Alejandro González Iñárritu, “Birdman” (*WINNER)

Best Actress

Julianne Moore, “Still Alice” (*WINNER)

Best Actor

Eddie Redmayne, “The Theory of Everything” (*WINNER)

Best Supporting Actress

Patricia Arquette, “Boyhood” (*WINNER)

Best Supporting Actor

J.K. Simmons, “Whiplash” (*WINNER)

Best Original Screenplay

Alejandro González Iñárritu, Nicolás Giacobone, Alexander Dinelaris and Armando Bo, “Birdman” (*WINNER)

Best Foreign Language Film

“Ida” (*WINNER)

Best Animated Feature

“Big Hero 6″ (*WINNER)

Best Song

“Glory” from “Selma” (*WINNER)

Best Cinematography

Emmanuel Lubezki, “Birdman” (*WINNER)

Best Costume Design

“The Grand Budapest Hotel” (*WINNER)

Best Production Design

“The Grand Budapest Hotel” (*WINNER)

Best Sound Editing

“American Sniper” (*WINNER)
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
හිට්ලර් විසින් අඳින ලද සිතුවම් රැසක් පහත පළ කර ඇත)

ලෝකය ඇති කරන්නේ ද, නැති කරන්නේ ද කලාකරුවන් බව අප අසා ඇති කියමනකි.

‍අනෙක් අතට ලෝකය විසින් යමෙකු නිසියාකාරව අවබෝධ කර නොගැනීම ලෝකයේ විනාශයට හේතු වන බව ද අප අසා තිබේ.

මේ අදහස් සියල්ල ම ලෝකයේ ජීවිත දහස් ගණනක් විනාශ කළ ජර්මනියේ අධිරාජ්‍යවාදියා වූ ඇඩොල්ෆ් හිට්ලර්ගේ ජීවිතය සමග බැඳී පවතී.

ඉවසිලිවන්ත විශිෂ්ට චිත්‍ර ශිල්පියෙකු වූ ඇඩොල්ෆ් හිට්ලර්, පසු කලෙක ලෝකය විනාශ කළ දරුණු අධිරාජ්‍යවාදියෙකු ලෙස අවාසනාවන්ත මරණයකට හිමිකම් කීමේ කතාව ‍සමස්ත ලෝකයට ම උගත හැකි පාඩමකි.

hitler
හිට්ලර් කුඩා කාලයේ

1889 වසරේ අප්‍රේල් මස 20 වන දින ඔස්ට්‍රියාවේදී මෙලොව එළිය දුටු ඇඩොල්ෆ් හිට්ලර්ගේ එක ම අරමුණ වී තිබී ඇත්තේ, ගෘහ නිර්මාණ ශිල්පයෙහි සහ සිතුවම්කරණයෙහි ශ්‍රේෂ්ඨයෙකු බවට පත් වීම ය.

කුඩා කල පටන් ම හිට්ලර් අතිදක්ෂ චිත්‍ර ශිල්පියෙකු බවට පත් වීමේ පෙර නිමිති පළ කර තිබූ අතර 1907 වසර කාලය වන විට ඔහුගේ එක ම ආශාව වූයේ, ඔස්ට්‍රියාවේ වියෙනාහි Art Academy නමැති චිත්‍ර පාසලට ඇතුළත් වීම යි.

එහෙත්, දෙවරක් ම ඔහුගේ ඉල්ලුම් පත්‍රය ප්‍රතික්ෂේප විය.

hitler house
හිට්ලර් කුඩා කල වාසය කළ නිවස

සිය දක්ෂතා පිළිබඳව අතිශය ආත්ම විශ්වාසයක පසුවූ ඇඩොල්ෆ් හිට්ලර්ට එය දරාගත නොහැකි දුකක් විය.

ඔහු අනුමාන කළේ, යුදෙව් ජාතික මහාචාර්යවරයෙකු විසින් සිය ඉල්ලුම් පත ප්‍රතික්ෂේප කරනු ලැබූ බව ය.

එම මහාචාර්යවරයා හිට්ලර්ගේ ඉල්ලුම් පත්‍රය ප්‍රතික්ෂේප කර තිබුණේ, මිනිස් රූ සිතුවම් කිරීමේදී හිට්ලර් නොසැලකිලිමත් ලෙස කටයුතු කර ඇති බව පවසමිනි.

කෙසේ වෙතත්, ගොඩනැගිලි සහ ස්වභාවික දර්ශන සිතුවම්කරණයෙහි හිට්ලර් අතිවිශිෂ්ටයෙකු විය.

‍පසුව ඔහු සිය සිතුවම් අලෙවි කර මුදල් ඉපයීමට පෙළඹිණි.

සිය සිතුවම්වලට ජර්මනියේ හොඳ වෙළෙඳපොළක් ඇති බව සිතූ හිට්ලර් 1925 වසරේදී ජර්මනියට සංක්‍රමණය විය.

සිය සිතුවම් අලෙවි කර ගැනීමේ අරමුණින් ජර්මනියට පැමිණි ඔහු පසු කලෙක එරට නාසි පක්ෂයේ නායකයා මෙන් ම ජර්මනියේ නායකයා බවට ද පත් විය.

හිට්ලර් සතුව පැවති සිතුවම්කරණයෙහි දක්ෂතාව සැලකිල්ලට නොගෙන සිටීම නිසා ම විශිෂ්ට ගෘහ නිර්මාණ ශිල්පියෙකු සහ චිත්‍ර ශිල්පියෙකු ලෝකයට අහිමි විය.

ඒ වෙනුවට ලෝකයට ලැබුණේ, යුදෙව්වන්ට වෛර කළ දරුණු අධිරාජ්‍යවාදියෙකි.

මෙය සමස්ත ලෝකයේ ම ගුරුවරුන් මෙන් ම දෙමාපියන් ද කියවිය යුතු පාඩමක්ය යන්න අපගේ හැඟීම ය.

තමන් සතු දක්ෂතා ඉස්මතු වන්නට ඉඩ නොදී නොමග යන දරුවන් කොපමණ පිරිසක් මේ ලෝකයේ සිටීදැයි අපට සිතා ගත හැකි ය.

ඊට සිය දරුවන්ගේ දක්ෂතා සහ ඔවුන්ගේ රුචි අරුචිකම් තේරුම් නොගන්නා දෙමාපියන් සහ ගුරුවරුන් වගකිව යුතු නොවේ ද?

ලෝකයට තව ත් අධිරාජ්‍යවාදී හිට්ලර්ලා බිහි නොවන්නට නම් දෙමාපියන් සහ ගුරුවරුන් තමන්ට අවශ්‍ය පරිදි දරුවන් මෙහෙයවීම වෙනුවට ඔවුන්ගේ දක්ෂතා ගැන අවධානය යොමු කළ යුතුව තිබේ.

හිටලර් විසින් අඳින ලද විශිෂ්ට සිතුවම් කිහිපයක් පහත දැක්වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මුහුණින් හැඩ රුවින් කොපමණ සුන්දර වුව ද හදවතේ සුන්දරත්වය රැ‍ඳෙනුයේ ඉතා ම ස්වල්ප දෙනෙකු තුළ පමණි.

සුන්දරත්වයට යටින් වැසුණු රාක්ෂ වේෂය ඇතැම් අවස්ථාවලදී අපට ත් හොරා මතුපිටට පැමිණෙයි.

පසුගිය සිකුරාදා බ්‍රසීලයේ පැවති රූ රැජිණ තරගයක් අතරතුර මෙසේ සිදුවූයේ, එවන් අවස්ථාවකි.

රූ රැජිණ කිරුළ අපේක්ෂාවෙන් සිටි රූමතියක විසින් රූ රැජිණගේ කිරුළ ගලවා දමන අවස්ථාව මෙම වීඩියෝවෙහි දැක්වේ.

තමන්ට තමන් පාලනය කර ගත නොහැකි වීමෙන් ලෝකය ඉදිරියේ තමන් අපහාසයට ලක් වන බව සියල්ලන් සිතට ගත යුතු ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
කොලොම්බියන් ජාතික 37 හැවිරිදි පොප් ගායිකා ෂකිරා  සහ සහකරු 27 ස්පාඤ්ඤ පාපන්දු ක්‍රීඩක ජෙරාඩ් පික් දෙවන වතාවට ත් මව් පිය පදවි ලබා තිබේ.

shakira with husband

විදෙස් මාධ්‍ය වාර්තා කර ඇත්තේ, ස්පාඤ්ඤයේ බාසිලෝනාහි රෝහලකදී පසුගිය බ්‍රහස්පතින්දා රාත්‍රියේ ඇය පුතෙකු බිහි කර ඇති බව ය.

මව සහ දරුවා යහපත් සෞඛ්‍ය තත්ත්වයෙන් පසුවන බව ද විදෙස් වාර්තාවල සඳහන් ය.

2013 වසරේ බාසිලෝනාහිදී උපත ලද ඔවුන්ගේ පළමු දරුවා ද පිරිමි දරුවෙකි.

පළමු දරුවා මිලන්, වන අතර දෙවන දරුවාට නම් තබා ඇත්තේ, සාෂා පික් මෙබාරක් ලෙසනි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ජොර්ජියාහි පිහිටි සිය නිවසේ නාන තාටකය තුළ සිහිසුන්ව සිටියදී සොයාගත් හිටපු පොප් ගායිකා විට්නි හූස්ටන්ගේ දියණිය බොබි ක්‍රිස්ටිනා බ්‍රවුන් කෝමා තත්ත්වයට පත්ව තිබේ.

පසුගිය සෙනසුරාදා උදෑසන ක්‍රිස්ටිනා ජලය පිරුණු නාන තාටකය තුළ මුණින් අතට වැටී සිටියදී සොයා ගනු ලැබුවේ ඇයගේ සැමියා විසිනි.

21 හැවිරිදි ක්‍රිස්ටිනා රෝහලේ දැඩි සත්කාර ඒකකයේ ප්‍රතිකාර ලබන අතර කෙසේ වෙතත් වෛද්‍යවරුන් පවසා ඇත්තේ, ඇයගේ තත්ත්වය සම්බන්ධයෙන් මේ වන තෙක් නිශ්චිතව ම කිසිවක් ප්‍රකාශ කළ නොහැකි බව ය.

පොලීසියේ ප්‍රකාශිකාවක උපුටා දක්වමින් විදෙස් මාධ්‍ය වාර්තා කර ඇත්තේ, ක්‍රිස්ටිනා සොයා ගන්නා අවස්ථාවේදී ඇය සිහිමුර්ජා වී සිට ඇති බව ය.

සිද්ධිය සම්බන්ධයෙන් වැඩිදුර තොරතුරු අනාවරණය වී නොමැති අතර අනතුරට මත්කුඩු හෝ මද්‍යසාර සම්බන්ධයක් ඇතිදැයි යන්න සම්බන්ධයෙන් ද හෝඩුවාවක් හෝ ලැබී නොමැත.

මීට අවුරුදු 3කට ඉහතදී අඟල් 12ක් පමණ ගැඹුරැති උණු වතුරවලින් පිරුණු නාන තටාකයක් තුළ තිබියදී මෙලෙස මුණින් අතට වැටී තිබියදී ක්‍රිස්ටිනාගේ මව වූ විට්නි හූස්ටන්ගේ මළ සිරුර සොයා ගැනිණ.

කොකේන් භාවිතය නිසා හටගත් හෘද රෝගයක් හේතුවෙන් හදිසියේ ම නාන තටාකයට ඇද වැටීමෙන් හූස්ටන් මිය ගොස් ඇති බව ලොස් ඇන්ජලීස්හි හදිසි මරණ පරීක්ෂකවරයා නිගමනය කළේ ය.

ක්‍රිස්ටිනා විට්නි හූස්ටන්ගේ එක ම දියණිය ද වන්නී ය.

හූස්ටන් වරෙක පවසා තිබුණේ, සිය දියණියගේ දෑසින් තමන්ට තමන්ව දැකගත හැකි බව ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලංකාවේ රේඩියෝපති සිරස එෆ්.‍එම්. මෙය සංවිධාන කරනු ලැබුවේ, දකුණු පළාතේ ත්‍රිරෝද රථ රියැදුරන් සහ ඔවුන්ගේ දූ දරුවන් වෙනුවෙනි.

අද පෙරවරුවේ ගාල්ල සමනල ක්‍රීඩාංගණයේදී මෙම වැඩසටහන ආරම්භ කළ අවස්ථාවට එම්.ටී.වී. එම්.බි.සී. මාධ්‍ය ජාලයේ ප්‍රධානීහු පිරිසක් ද එක්ව සිටියහ.

සිරස එෆ්.එම්. ත්‍රීවිල් කානිවල් වැඩසටහන හොඳ ම ගායකයා තේරීම, අලංකාර ම ත්‍රිරෝද රථය තේරීම,ධාවන තරග, මිස්ටර් හැන්ඩ්සම් තේරීම ඇතුළු තරග රැසකින් සමන්විත විය.

විනෝද ක්‍රීඩා,මැජික් සංදර්ශන ඇතුළු පවුලේ සැමට විනෝදජනක අංග රැසක් ද වැඩසටහනට ඇතුළත්ව තිබිණි.

නිව්ස් ෆස්ට් යූ රිපෝටර් වාර්තාකරුවන් ලෙස ලියාපදිංවෙමින් අපගේ පුරවැසි මාධ්‍ය ජාලයට එක්වීමේ අවස්ථාව ද අද දකුණු පළාතේ ත්‍රිරෝද රථ රියදුරන්ට හිමි විය.

සමනල සිරස හඬ පරීක්ෂණ පැවැත්වුණේ ඔවුන්ගේ දූ දරුවන් වෙනුවෙනි.

සිරස එෆ්.එම්. දහසක් මල් සංගීතයෙන් මේ අවස්ථාව වඩාත් වර්ණවත් විය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ජෝන් කීල්ස් සමූහය සමඟ එක්ව, ජෝර්ජ් කීට් පදනම සංවිධානය කළ ‘කලා පොළ’ අද විහාරමහාදේවී උද්‍යානයේදී  පැවැත්විය.

මෙවර එය සංවිධානය කර තිබුනේ 22 වැනි වරටයි.


යුරෝපයේ එළිමහන් ගිම්හාන ‘කලා පොළ’ සංකල්පය ආභාෂයට ගනිමින් එම ‘කලා පොළ’ ශ්‍රී ලංකාවට හඳුන්වා දුන්නේ 1993 වසරේදී ය.

ශ්‍රී ලංකාවේ විවිධ ප්‍රදේශවල සිටින කලාකරුවන් 300කට අධික පිරිසකට තම නිර්මාණ ජාතික හා ජාත්‍යන්තර ගනුදෙනුකරුවන් අතරට පත් කිරීමට එම ‘කලා පොළ’ මහඟු පිටුවහලක් වේ.

අද කලා පොළේ සමාරම්භය පැවැත්වුණේ ශ්‍රී ලංකාවේ ඉන්දීය මහ කොමසාරිස් වයි.කේ. සිංහා මහතාගේ ප්‍රධානත්වයෙනි.

මෙවර ‘කලා පොළ’ ට දෙස් විදෙස් කලාකරුවන් 250කට අධික පිරිසක් එක්ව සිටියහ.

මෙම ‘කලා පොළ’ පැවැත්වෙන්නේ සෑම වසරකම ජනවාරි අවසන් ඉරිදායි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
විජය රජු ලක්දිවට පැමිණීමට පෙර මෙරට විසූ ජනයා භාවිත කළ භාෂාව ඉන්දු ආර්ය ගණයට අයත් භාෂාවක් නොවන බව අනාවරණය වී තිබේ.


කැලණිය විශ්වවිද්‍යාලයේ පශ්චාත් උපාධි අධ්‍යයන අංශයේ ජ්‍යෙෂ්ඨ මහාචාර්ය රාජ් සෝමදේව මහතා ප්‍රකාශ කළේ, සෙල් ලිපි අධ්‍යයනයකින් අනතුරුව මෙම කරුණු අනාවරණය කර ගත් බව ය.

මහාචාර්ය සෙනරත් පරණවිතාන මහතා ඇතුළු සෙල් ලිපි විග්‍රහ කළ පඬිවරුන් ඇතැම් වචන මග හැර ඇති බව රාජ් සෝමදේව මහතා පවසයි.

පඬිවරුන් එම වචන මග හැර ඇත්තේ, ඒවා කියවා ගැනීමට නොහැකි හෙයින් බව සෝමදේව මහතාගේ අදහස යි.

ඔහු පෙන්වා දෙන්නේ, එම තේරුම් ගත නොහැකි වචන ඉන්දු ආර්ය නොවන වෙනත් භාෂාවකට අයත් බවට නිගමනය කළ හැකි බව ය.

ඒ අනුව, විජය රජු පැමිණීමට පෙර ලක්දිව ව්‍යවහාර වූ භාෂාව ඉන්දු ආර්ය භාෂා ගණයට අයත් නොවන බව මහාචාර්ය රාජ් සෝමදේව මහතා අවධාරණය කරයි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලොව සුපිරි පා පන්දු ක්‍රීඩක ක්‍රිස්ටියානෝ රොනල්ඩෝ සහ නිරූපණ ශිල්පිනී ඉරීනා ශේක්ගේ ආදර සම්බන්ධය බිඳ වැටී තිබේ.

ඇතැම් විදෙස් මාධ්‍ය වාර්තා කර තිබුණේ, ඉරීනා රොනාල්ඩෝගේ මවගේ උපන්දින සාදයට පැමිණීම ප්‍රතික්ෂේප කිරීමත් සමග පැන නැගුණ ප්‍රශ්නයක් හේතුවෙන් ඔවුන් දෙදෙනාගේ ප්‍රේම සම්බන්ධය බිඳ වැටී ඇති බව ය.

එහෙත් ඉරීනාගේ ප්‍රකාශකයා පවසා ඇත්තේ, ඔවුන් දෙදෙනොගේ සම්බන්ධය බිඳ දැමීමට එවැනි හේතුවෙක් බලපා නොමැති බව ය.

ඔහු මාධ්‍යට පවසා ඇත්තේ, ප්‍රේම සම්බන්ධය පැවති සමයේ ඉරීනා රොනාල්ඩෝගේ පවුලේ සාමාජිකයින් සමග ඉතා සමීප සබඳතාවක් පැවැත් වූ බව ය.

රියාල් මැඩ්‍රිඩ් ක්‍රීඩක ක්‍රිස්ටියානෝ රොනල්ඩෝ අන්තර් ජාතික පාපන්දු සම්මේලනය විසින් 2014 වසර සඳහා පිරිනමනු ලැබූ බැලැන්ඩෝ සම්මානය පසුගිය දා දිනා ගත්තේ ය.

ස්විස්ටර්ලන්තයේ සුරික්හිදී අති උත්කර්ෂවත් අන්දමින් පැවැති සම්මාන ප්‍රදානෝත්සවයට  ඉරීනා සහභාගී නොවුණු අතර රොනාල්ඩෝගේ සිව් හැවිරිදි පුත්‍රයා පමණක් ඊට සහභාගී විය.

එහෙත් මිට පෙර තමන් සහභාගී වූ සෑම සුවිශේෂි උත්සව අවස්ථාවක් සඳහා ම රොනාල්ඩෝ  29 හැවිරිදි සිය පෙම්වතිය ද කැටුව යාම කැපී පෙනෙන කරුණක් විය.

සම්මානයට පාත්‍රවීමෙන් පසු රොනාල්ඩෝ සිය ස්තුති කතාවේදී පවුලේ සාමාජිකයින් සහ කණ්ඩායමේ සගයින් පිළිබඳ සඳහන් කළ ද අවුරුදු 5ක් තමන් පෙම් කළ ඉරීනා පිළිබඳ කිසිදු සඳහනක් නොකළේ ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් රංගන ශිල්පි සංජේ දත් සිරගෙදරින් ලද නිවාඩුව දීර්ඝ කර ගැනීම සඳහා කළ ඉල්ලීම බලධාරීන් විසින් ප්‍රතික්ෂේප කරනු ලැබ තිබේ.

ඉන්දීය මාධ්‍ය වාර්තා කර ඇත්තේ, ඒ අනුව ඔහු පූනේහි සිරදඬුවම් විදිමින් සිටින යෙවඩා මධ්‍යම සිර බන්ධනාගාරයට යළි වාර්තා කළ යුතුව ඇති බව ය.

සිර දඩුවම් විදිමින් සිටින සංජේ දත්ට දින 14ක් සඳහා බන්ධනාගාරයෙන් නිවාඩු හිමි වූයේ, අයහපත් සෞඛ්‍ය තත්ත්වය හේතුවෙනි.

එම දින 14 ගත වීමෙන් පසු සංජේ දත් තව ත් දින 14ක් සඳහා නිවාඩු ඉල්ලා තිබේ.

එහෙත් බන්ධනාගාර බලධාරීන් මුම්බායි පොලීසියට දැනුම් දී ඇත්තේ, සංජේ දත්ට ලබා දී ඇති නිවාඩුව තවදුරටත් දීර්ඝ කළ නොහැකි බව ය.

1993 වසරේ මුම්බායි ප්‍රහාරය හා සම්බන්ධයෙන් සංජේ දත්ට එරෙහි ව වසර 5ක සිරදඬුවමක් නියම විය.

පූනේ පිහිටි යෙවඩා බන්ධාගාරයේ සිරගත ව සිටින සංජේ දත් මේ වන විට 55 වන වියේ පසු වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ශ්‍රී ලාංකික බොලිවුඩ් නිළි ජැක්ලින් ෆර්නැන්ඩස් ඉන්දියාවේ වසරේ හොඳ ම කාන්තාව ලෙස නම් කර තිබේ.

මෙහි විශේෂත්වය වන්නේ, සත්ත්ව ආරක්ෂණ ජනතා සංවිධානයක් (PETA) විසින් ඇය හොඳ ම කාන්තාව ලෙස නම් කරනු ලැබීම යි.

ජැක්ලින් ෆර්නැන්ඩස් සත්ත්වයින්ට යහපත් ලෙස සැලකීම නිසා මෙම සම්මානය ඇයට පිරි නමා තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් නළු සල්මන් ඛාන් 2014 වසරේ ඉන්දියාවේ කීර්තිමත් පුද්ගලයින් අතරින් වැඩි ම අදායමක් ඉපයූ පුද්ගලයින්ගේ ලැයිස්තුවේ ‍පළමු ස්ථානයට  පත්ව සිටී.

ෆෝබ්ස් සඟරාවට අනුව ඔහුගේ වාර්ෂික අදායම ඉන්දීය රුපියල් කෝටි 244.5 කි.

පසුගිය වසරේ එම ලැයිස්තුවේ පෙරමුණ ගෙන සිටි ශාරුක් ඛාන්
මෙවර දෙවන ස්ථානය දක්වා පසුබැස තිබේ.

ශාරුක් ඛාන් 2014 වසරේ උපයා ඇති ආදායම ඉන්දීය රුපියල් කෝටි 202.4කි.

ෆෝබ්ස් සඟරාවට අනුව සල්මන් ඛාන් ප්‍රසිද්ධිය අතින් ද පළමු ස්ථානයට පත්ව සිටින අතර ශාරුක් එම ලැයිස්තුවේ 7වන ස්ථානය දක්වා පසු බැස තිබේ.

සල්මන් ඛාන් රංගනයෙන් දායක වූ Jai Ho සහ Kick  චිත්‍රපට මෙම වසරේ වාර්තාගත ලෙස අදායාම් ඉපයී ය.

ශ්‍රේණිගත කිරීම්වල අබිතාබ්         බච්චන් ඉපයීම්වලින් 3 වන ස්ථානයට ද ප්‍රසිද්ධියෙන් සිව් වන ස්ථානයට ද පත්ව සිටී.

ඉන්දීය ක්‍රිකට් නායක මහේන්ද්‍ර සිං දෝනි සිව් වන ස්ථානයේ පසු  වන්නේ ඉන්දීය රුපියල් කෝටි 141.8ක් උපයමිනි.

අක්ෂේ කුමාර් ඉන්දීය රුපියල් කෝටි 172කට හිමිකම් කියමින් ඉපයීම් ලැයිස්තුවේ 4වන ස්ථානයට පත්ව සිටී.

ශ්‍රී ලාංකික බොලිවුඩ් නිළි ජැක්ලින් ෆර්නැන්ඩස් ඉපයීම්වලින් 85වන ස්ථානයට ත් ප්‍රසිද්ධිය අතින් 45 වන ස්ථානයට ත් පත්ව සිටීම විශේෂත්වයකි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
දකුණු අප්‍රිකානු ජාතික රොලීන් ස්ට්‍රෝස් මෙවර ලෝක රූ රැජිණ තරගයේ කිරුළ දිනා ගත්තා ය.

ඊයේ ලන්ඩන් නුවරදී අවසන් මහා තරගය පැවැත්විය.

22 හැවිරිදි රොලීන් ස්ට්‍රෝස් මේ වන විට වෛද්‍ය සිසුවියක ලෙස අධ්‍යාපනය හදාරන්නී ය.

රූ රැජිණ තරගයේ දෙවන හා තෙවන ස්ථාන ජයග්‍රහණය කළේ, හංගේරියානු රූමතියක වන එඩ්නා කල්ස්කර් හා අමෙරිකානු රූමතියක වන එළිසබත් සෆ්රිට ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
දකුණු ඉන්දීය ජනප්‍රිය නිළියක වන දේවයානි ගුරු වෘත්තියට එක් වී තිබේ.

ඉන්දීය මාධ්‍ය වාර්තා කර ඇත්තේ, ඇය  චෙන්නාහි පිහිටි පෞද්ගලික පාලසලක ප්‍රාථමික අංශයේ ගුරුවරියක ලෙස කටයුතු කරන බව ය.

ආනන්දම්, ෆ්‍රෙන්ඩ්ස් සහ සූර්යවම්සම් දෙව්යානිගේ සුවිශේෂ රංගන කුසලතාව නිරූපණය වූ චිත්‍රපට අතරින් කිහිපයකි.

දේවයානි කමල් හාසන්, විජේ වැනි ජනප්‍රිය නළුවන් සමග ප්‍රධාන නිළිය ලෙස චිත්‍රපටවල රංගනයෙන් දායක වී තිබේ.

දෙව්යානි දියණියන් දෙදෙනකුගේ මවක ද වන්නී ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පකිස්ථානයේ ආන්දෝලනාත්මක නිළියක වන වීනා මලික් සහ ඇගේ සැමියාට වසර 26ක සිර දඬුවමක් නියම කර තිබේ.

ඒජන්සි වාර්තාවල දැක්වෙන්නේ, පකිස්ථානයේ ප්‍රමුඛ පෙළේ Geo TV රූපවාහිනී සේවය හරහා ආගමික වශයෙන් අපහාසාත්මක වැඩසටහනක් කිරීම හේතුවෙන් මෙම සිර දඬුවම නියම කළ බව ය.

මෙම නඩු තීන්දුවට අනුව Geo TV මාධ්‍ය ආයතනයේ හිමිකරු වන මීර් ෂකීල් උර් රහමන්ට සහ අදාළ රූපවාහිනී වැඩසටහන මෙහෙය වූ ෂයිස්ටා වහීඩිට ද වසර 26 බැගින් සිර දඬුවම් නියම කර තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ග්‍රැමී සම්මානය දිනූ සැක්සෆෝන වාදන ශිල්පී කෙනී ජී (Kenny G) අද පෙරවරුවේ දිවයිනට පැමිණියේය.

ඔහු අද රාත්‍රි 8.00ට නෙළුම් පොකුණ රඟහලේදී පැවැත්වෙන විශේෂ ප්‍රසංගයකට එක් වීමට නියමිත ය.


කෙනී ජී යනු සැක්සෆෝනයෙන් ලොවක් වසග කළ අග්‍රගන්‍ය සංගීත නිර්මාණ ශිල්පියෙකි.

තමන්ට අනන්‍ය වූ සැක්සෆෝන වාදන රටාවක් ඔස්සේ ලොව පුරා ප්‍රේක්ෂක ආදරය දිනාගත් මේ සුවිශේෂි වාදන ශිල්පියා 1994 වසරේදී ග්‍රැමී සංගීත සම්මානයෙන් ද පිදුම් ලැබීමට සමත් විය.

ඒ, ඔහුගේ ෆොරේවර් ඉන් ලව් සංගීත නිර්මාණය වෙනුවෙනි.

ස්වකීය සංගීත නිර්මාණ මෙන්ම ලෝක සංගිතයේ ප්‍රවීනයන් සමග ද සංගීත නිර්මාණය රැසක් ලොවට දායාද කළ කෙනී ජී ගේ සංගීත අත්දැකීම අද රාත්‍රියේදී නෙළුම් පොකුණ රඟහලට පැමිණෙන ශ්‍රී ලාංකිය සංගීත ලෝලින්ට අත්විඳිය හැකිය.

දිවයිනට පැමිණීමෙන් අනතුරුව කෙනී ජී සහභාගි වූ ප්‍රවෘත්ති සාකච්ඡාව පහත දැක්වේ.


කෙනී ජී (Kenny G) දිවයිනට පැමිණි අවස්ථාවේ නිව්ස්ෆස්ට් කැමරාවේ සටහන් වූ ඡායාරූප කිහිපයක් පහත දැක්වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඉතාලියේ The Voice රියැලිටි වැඩසටහනේ පළමු ස්ථානය හිමි කරගත් Cristina Scuccia කන්‍යා සොහොයුරිය සිය පළමු ගීතය එළිදක්වා තිබේ.

ඇය සිය පළමු ගීතය ලෙස එළිදක්වා ඇත්තේ, මැඩෝනාගේ ‘Like a Virgin’ ගීතයේ ප්‍රතිනිර්මාණයකි.

ඇය පවසන්නේ, මෙම ගීතය පිළිබඳව කුමන විවේචන එල්ල වුව ද ඊට මුහුණ දීමට තමන් සූදානම් බව ය.

මෙම ගීතයෙහි අදහස ආදරය තුළින් මිනිසුන්ට නව ජීවයක් ලබා දීම බව ඇගේ අර්ථකථනය යි.

අතීතය අතහැර මිනිසුන්ට නව ජීවිතයක් ළඟා කර ගැනීමට අවශ්‍ය පෙළඹවීමක් මෙම ගීතය හරහා ඇති කරන බව Cristina Scuccia කන්‍යා සොහොයුරිය පවසයි.


මෙම ගීතය දින දෙකක් තුළදී Youtube තුළින් නැරඹූ වාර ගණන 700000 ඉක්මවා තිබේ.
මැඩෝනා ගැයූ ‘Like a Virgin’ මුල් ගී නිර්මාණය පහත දැක්වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඇපල් සමාගමේ සම නිර්මාතෘ අභාවප්‍රාප්ත ස්ටීව් ජොබ්ස්ගේ ජීවිත කතාව ඇසුරින් නිර්මාණය කෙරෙන ‘Jobs’ චිත්‍රපටයේ ස්ටීව් ජොබ්ස්ගේ චරිතය සඳහා ඔස්කා සම්මානලාභී නළු ක්‍රිස්ටියන් බේල් (Christian Bale) තෝරාගෙන තිබේ.

ස්ටීව් ජොබ්ස්ගේ සැබෑ ජීවිතය ඇසුරින් නිර්මාණය කෙරෙන මෙම චිත්‍රපටය අධ්‍යක්ෂණය කරනු ලබන්නේ, සම්මානනීය අධ්‍යක්ෂ ඩැනී බොයිල් විසිනි.

ඔහු මීට පෙර නිර්මාණය කළ ‘Slumdog Millionaire’ චිත්‍රපටයට සම්මාන රැසක් හිමි විය.

ඒරන් සෝකින් ‘Jobs’ චිත්‍රපටයේ තිර පිටපත රචනා කරනුයේ, වෝල්ටර් අයිසැක්සන් විසින් රචනා කරන ලද ‘Steve Jobs’ නමැති චරිතාපදානය ඇසුරිනි.

ඒරන් සෝකින් පවසන්නේ, Mac, NeXT සහ iPod යනුවෙන් කොටස් තුනක් ඔස්සේ මෙම චිත්‍රපටය නිර්මාණය වන බව ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ශ්‍රී ලාංකික සුපිරි බොලිවුඩ් නිළි ජැක්ලින් ෆර්නැන්ඩස්ට බ්‍රිතාන්‍ය චිත්‍රපටයක ප්‍රධාන චරිතයක් සඳහා ඇරයුම් ලැබී තිබේ.

ඉන්දීය මාධ්‍ය වාර්තා කළේ, The Definition of Fear නමැති බ්‍රිතාන්‍ය චිත්‍රපටය සඳහා එලෙස ඇයට ආරාධනා ලැබී ඇති බව ය.

තමන් රඟපෑ බොලිවුඩ් චිත්‍රපට නැරඹීමෙන් පසුව එම චිත්‍රපටයේ නිෂ්පාදකවරයාගෙන් තමන්ට ඇරයුම් ලැබුණු බව ජැක්ලින් පවසා තිබේ.

ඇය සඳහන් කළේ, බොලිවුඩ් චිත්‍රපට කෙරෙහි බටහිර රටවල විශේෂ අවධානයක් පවතින බව ය.

සල්මන් ඛාන් සමග රඟපෑ Kick චිත්‍රපටයේ සාර්ථකත්වය ඊට බොහෝ දුරට බලපාන්නට ඇතැයි ඇගේ විශ්වාසය යි.

ඇය ප්‍රකාශ කළේ, බ්‍රිතාන්‍ය චිත්‍රපටයක ප්‍රධාන චරිතය සඳහා තමන්ට ඇරයුම් ලැබීම ඇදහිය නොහැකි තරම් සතුටට කරුණක් බව ය.

Kick චිත්‍රපටයේ පූර්ව ප්‍රචාරක වීඩියෝවක්…
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් සිනමාවේ සුපිරි තරුව ෂාරුක් ඛාන්ගේ අවුරුදු එකහමාරක් වයසැති පුතණුවන් බොලිවුඩ් සිනමාවට එක්වී තිබේ.

ඒ, තිරගත වීමට නියමිත Happy New Year චිත්‍රපටය තුළිනි.

ෂාරුක්ගේ බිරිඳ වන ගෞරි පවසා ඇත්තේ, එම චිත්‍රපටයේ ඇය ද රඟපාන බව ය.

දිනක් රූගත කිරීම් අතරතුර ෂාරුක් ඛාන් සහ චිත්‍රපටයේ නිෂ්පාදිකා ෆාරා ඛාන් තමන්ට දුරකතනයෙන් කතා කර AbRam පුතණුවන් රූගත කිරීම් කරන ස්ථානයට රැගෙන එන ලෙස දැනුම් දුන් බව ගෞරි පැවසීය.

එහි අවසන් ප්‍රතිඵලය වී ඇත්තේ, ඔවුන් දෙදෙනා ම චිත්‍රපටයට රංගනයෙන් දායක වීමෙනි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලෝකයට රහසක්ව පැවති සුපිරි බොලිවුඩ් නළු ශාරුක් ඛාන්ගේ තුන්ව වන දරුවා පිළිබඳ තොරතුරු පළමු වරට සමාජ ජාල වෙබ් අඩවි ඔස්සේ පළ කර තිබේ.

ශාරුක් ඛාන් සිය තුන්වන දරුවා වන ජෝයි අබ්බ්‍රම් පිළිබඳව එලෙස කරුණු හෙළි කර ඇත්තේ දරුවාට අවුරුද්දකු ත් මාස 6ක් ගත වූ පසු ය.

ගෞරි සහ ශාරුක් දෙපොළට තව ත් පුතෙක් සහ දියණියක් ද සිටිති.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සිරස එෆ්.එම්. නිවුස්ෆස්ට් එක්ව සංවිධානය කරන ත්‍රිරෝද රථ සැණකෙළියේ පළමු අදියර රත්නපුර හිදැල්ලන නව නගර ක්‍රීඩාංගණයේදී පැවැත්විය.

මෙම සැනකෙළිය කඩවසම් ත්‍රිරෝද රථ රියැදුරු තෙරීමේ, අංකාර ම ත්‍රිරෝද රථය තෙරීම, ගායානා තරග ඇතුළු අංග රැසකින්  සමන්විත විය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලිංගිකත්වය ඉස්මතු කිරීම සඳහා නිළියන් භාවිත කිරීමේදී ඉදිරියෙන් ම සිටිනුයේ ඉන්දීය චිත්‍රපට කර්මාන්තය බව එක්සත් ජාතීන්ගේ සංවිධානය නිකුත් කළ වාර්තාවකින් හෙළි වී තිබේ.

කාන්තාවන් පිළිබඳව ක්‍රියාත්මක වන UN Women ආයතනයේ ප්‍රධානත්වයෙන් සැකසුණු මෙම වාර්තාව මගින් ලොව පුරා කාන්තාවන් පිළිබඳව අධ්‍යයනයක් කර ඇත.

එම වාර්තාවෙහි සඳහන් වන්නේ, ආකර්ෂණය උදෙසා කාන්තාවන් යොදා ගැනීම සිනමා ක්ෂේත්‍රයේ බෙහෙවින් ඉහළ ගොස් ඇති බව ය.

විශේෂයෙන් ම නිළියන්ගේ නිරුවත හෝ අඩ නිරුවත ප්‍රදර්ශනය කිරීම හරහා ප්‍රේක්ෂක අවධානය ලබා ගැනීමට සිනමා නිර්මාණකරුවන් උත්සහ දරන බව එම වාර්තාවෙන් පෙන්වා දී තිබේ.

මෙම තත්ත්වය ඉන්දීය සිනමා කර්මාන්තයේ නව ප්‍රවණතාවක් ලෙස වර්ධනය වී ඇතැයි එහි සඳහන් වේ.

එය ලොව සියලු සිනමා කර්මාන්ත සමග ගත් කල 35%ක ප්‍රතිශතයකි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සංගීතය විශ්ව භාෂාවක් බව ත් එය රස විඳීමට භාෂාව බල නොපාන බව ත් අපි අසා ඇත්තෙමු.

මිනිසුන්ට අමතරව සතුන් ද සංගීතයට ප්‍රතිචාර දක්වන අවස්ථා ද අපට හුරුපුරුදු ය.

ජාත්‍යන්තර බට නළා වාදන තරගයකදී සිය බට නළාව වයමින් සිටි ජපානයේ Yuki Ota නමැති 29 හැවිරිදි ශිල්පිණියකගේ නළල මත සමනලයෙකු වැසූ පුවතක් ඩෙන්මාර්කයෙන් වාර්තා විය.

ඩෙන්මාර්කයේ ඔඩෙන්ස්හි පැවති Carl Nielsen International Flute Competition නමැති තරගය අතරතුර මෙම සිද්ධිය සිදුවී තිබේ.

සමනලයා නළල මත වැසීමෙන් පසු ඒ මත ඇවිදීම නිසා Yuki Ota ට සිය වාදනය නිවැරදිව කිරීම අභියෝගයක් විය.

ඇය හිස ගසමින් සමනලයා ඉවත් කිරීමට උත්සහ කළ ද සමනලයා ඇය අතහැර නොගියේ ය.

කෙසේ වෙතත්, Yuki Ota එම සිද්ධියෙන් සිය ඒකාග්‍රතාව බිඳ වැටීමට ඉඩ නොදිණි.

එම වාදන තරගයේ විනිශ්චය කරුවන් පවසන්නේ, වාදනය අතරතුර සමනලයා නළල මත වැසීම ත්, සමනලයාගේ බාධා කිරීම් මධ්‍යයේ නිවැරදිව බට නළාව වාදනය කිරීම ත් පුදුමසහගත බව ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඉන්දීය සිනමා පටයකට රංගනයෙන් දායක වීමට තමන් කැමැත්තෙන් පසුවන බව හොලිවුඩ් සුපිරි නළු ආර්නල්ඩ් ස්වොට්සනේගර් (Arnold Schwarzenegger) පවසා තිබේ.

ඔහු මේ බව සඳහන් කළේ, ඉන්දියාවේ සංචාරයක් සඳහා පැමිණ සිටින අවස්ථාවේ පැවති මාධ්‍ය හමුවකදී ය.

ඔහු ප්‍රකාශ කළේ, ශංකර් (Shanmugam Shankar) නමැති දෙමළ සිනමා‍ අධ්‍යක්ෂවරයාගේ චිත්‍රපටයකට දායක වීමට වඩා ත් කැමති බව ය.

ඊට අමතරව, ඉන්දීය නළු නිළියන් සමග රඟපෑමට ද තමන් විශේෂ කැමැත්තක් බව දෙවරක් කැලිෆෝනියාවේ ආණ්ඩුකාර ධුරය හෙබවූ ආර්නල්ඩ් ස්වොට්සනේගර් පැවසීය.

තමන්ගේ දේශපාලන කටයුතු හේතුවෙන් සිනමාවෙන් ඈත්ව සිටි බව ත්, Terminator 5 චිත්‍රපටය හරහා යළි ත් සිනමා ක්ෂේත්‍රයට අවතීර්ණ වීමට ඉඩ සැලසුණු බව ත් ඔහු පෙන්වා දුන්නේ ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඉන්දියාවේ Times of India පුවත් වෙබ් අඩවිය බොලිවුඩ් නිළි දීපිකා පාදුකෝන් සම්බන්ධයෙන් පළ කළ ඡායාරූපයකට සහ එම ඡායාරූපය පිළිබඳ සටහනකට එරෙහිව දැවැන්ත රැල්ලක් නිර්මාණය වෙමින් පවතී.

දීපිකා පාදුකෝන් සිය උඩුකය සුළු වශයෙන් නිරාවරණය වන ඇඳුමකින් සැරසී ගත් ඡායාරූපයක් මෙම ගැටුමට මුල් වී තිබේ.

ඒ සම්බන්ධයෙන් Times of India පළ කළ සටහනට විරෝධය පළ කරමින් දීපිකා පාදුකෝන් සිය Twitter ගිණුමෙහි අදහස් දක්වා තිබිණි.

ඉන්පසුව Times of India වෙබ් අඩවිය එම ඡායාරූපය ඉවත් කළේ ය.

කෙසේ වෙතත්, මෙම සිද්ධියේදී Times of India වෙබ් අඩවියට එරෙහිව #IStandWithDeepikaPadukone යනුවෙන් Twitter වෙබ් අඩවිය තුළින් දැවැන්ත විරෝධයක් ආරම්භ කෙරිණි.

ඒ සඳහා සහය පළ කරමින් #IStandWithDeepikaPadukone යටතේ පළ කර ඇති Tweets සංඛ්‍යාව මේ වන විට 25000 ඉක්මවා තිබේ.

ඊට බොලිවුඩ් නිළියන් රැසක් ද එක්ව සිටිති.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
Kick චිත්‍රපටයේ රඟපෑමෙන් පසුව සල්මන් ඛාන් සහ ජැක්ලින් ෆර්නැන්ඩස් අතර මිත්‍රත්වයකට එහා ගිය සබඳතාවක් ගොඩ නැගී ඇති බවට බොලිවුඩය පුරා තොරතුරු ගලා යමින් පවතින බව ඉන්දීය මාධ්‍ය පවසයි.

එම මාධ්‍ය වාර්තාවල සඳහන් වන්නේ, සල්මන් ඛාන් මේ දිනවල නිරන්තරයෙන් ජැක්ලින් ෆර්නැන්ඩස් සමග කාලය ගත කරන බව ය.

ඔවුන් දෙදෙනා අතර සමීප සබඳතාවක් පවතින බව සල්මන්ගේ මිත්‍රයෙකු ද පවසා ඇතැයි මාධ්‍ය වාර්තාවල පළ වී ඇත.

මීට පෙර ජැක්ලින් ෆර්නැන්ඩස් ප්‍රකාශ කළේ, Kick චිත්‍රපටයේ පිටපත කියවීමකින් තොරව ම තමන් ඊට එකඟත්වය පළ කළේ, සල්මන් ඛාන් එහි ප්‍රධාන චරිතය රඟපාන හෙයින් බව ය.

පසුව සල්මන් ඛාන් ඇයට හින්දි භාෂාව ද ඉගැන්වූ අතර පළමු වරට ජැක්ලින් සිය චරිතය සඳහා හින්දි බසින් හඬ මුසු කළේ, Kick චිත්‍රපටය වෙනුවෙනි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් සුපිරි නළු ෂාරුක් ඛාන් සිය ආකර්ෂණීය දේහය නිරූපණය කරන ඡායාරූප කිහිපයක් සිය නිල Twitter ගිණුමෙහි පළ කර තිබේ.

අදාළ ඡායාරූප පළ කරමින් ෂාරුක් ඛාන් සඳහන් කර ඇත්තේ, සිය ශරීරය පිළිබඳව කතා කිරීමට තමන් කැමැත්තක් නොදක්වන නමුත් ‘Happy New Year’ චිත්‍රපටය වෙනුවෙන් එය කළ බව ය.

‘Happy New Year’ චිත්‍රපටයේ අධ්‍යක්ෂවරිය වන ෆාරා ඛාන් වෙනුවෙන් එම චිත්‍රපටයේ තමන් සිය ශරීරය නිරාවරණය කළ බව ඔහු දක්වා තිබේ.

මීට පෙර ෆාරා ඛාන්ගේ ‘Om Shanti Om’ චිත්‍රපටයේ ද ෂාරුක් ඛාන් මෙවැනි දර්ශනයක් වෙනුවෙන් පෙනී සිටියේ ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පසුගිය දා මහත් ආන්දෝලනයක් ඇති කරමින් සයිබර් සොරුන් විසින් සමාජ ජාල වෙබ් අඩවිවල පළ කරන ලද ජෙනිෆර් ලෝරන්ස් (Jennifer Lawrence) සහ කේට් අප්ටන් (Kate Upton) යන හොලිවුඩ් නිළියන්ගේ නිරුවත් ඡායාරූප ප්‍රදර්ශනයක් පැවැත්වීමට චිත්‍ර ශිල්පියෙක් සූදානම් වේ.

XVALA නමැති එම චිත්‍ර ශිල්පියා එම ප්‍රදර්ශනය අමෙරිකාවේ The Cory Allen Contemporary Art gallery හි පැවැත්වීමට නියමිත ය.

මෙම ප්‍රදර්ශනයේදී අදාළ නිරුවත් ඡායාරූප කැන්වස් රෙදි මත සිතුවම් කර ඉදිරිපත් කෙරෙනු ඇත.

මීට අමතරව, ජනප්‍රිය චරිතවල පෞද්ගලික ජීවිතයට අදාළ සිතුවම් රැසක් ද මෙම ප්‍රදර්ශනයට එක් කෙරෙනු ඇත.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ළමා නිළියක ලෙස බොලිවුඩ් සිනමාවට පිවිස පසුව සම්මානනීය නිළියක බවට පත්වූ ශ්වේතා බාසු (Shweta Basu) ගණිකා වෘත්තියේ නියැළීමේ චෝදනා මත අත්අඩංගුවට ගෙන තිබේ.

ඇය ඉන්දීය පොලීසියට පවසා ඇත්තේ, මූල්‍ය දුෂ්කරතා හේතුවෙන් තමන් ගණිකා වෘත්තියට පිවිසි බව ය.

මූල්‍ය අගහිඟකම් පැවතීම නිසා සිය පවුලේ අවශ්‍යතා ඉටුකිරීම අසීරු වී පැවති අවස්ථාවක තමන්ගේ සමීපතමයින් කිහිප දෙනෙකුගේ පෙළඹවීම මත මෙම වෘත්තියට එළඹුණු බව ඇය පවසා තිබේ.

තමන් වැනි තවත් නිළියන් කිහිප දෙනෙකු ම මුදල් ඉපයීම සඳහා ගණිකා වෘත්තියෙහි නිරතව සිටින බව ද ඇය හෙළි කර ඇත.

ළමා නිළියක ලෙස සිනමාවට පිවිසි ඇය හින්දි, දෙමළ, තෙළිඟු, බෙංගාලි චිත්‍රපට රැසකට රංගනයෙන් දායක වී තිබේ.

හොඳ ම ළමා නිළිය, හොඳ ම සහය නිළිය ඇතුළු ඉන්දීය ජාතික සම්මාන රැසකින් ඇය පිදුම් ලබා ඇති අතර ෆිල්ම්ෆෙයාර්, IIFA ඇතුළු තවත් සම්මාන රැසකට නිර්දේශ වී ඇති දක්ෂ රංගන ශිල්පිණියකි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
හොලිවුඩ් නිළියන්ගේ සහ ‍බටහිර ගායිකාවන්ගේ නිරුවත් ඡායාරූප සමාජ ජාල වෙබ් අඩවිවල ප්‍රචාරය කිරීමේ සිද්ධිය සම්බන්ධයෙන් පරීක්ෂණයක් පැවැත්වීමට අමෙරිකානු ෆෙඩ්රල් විමර්ශන කාර්යංශය (FBI) තීරණය කර තිබේ.

අමෙරිකානු ෆෙඩ්රල් විමර්ශන කාර්යංශයේ ප්‍රකාශකයෙකු Associated Press පුවත් ඒජන්සියට පවසා ඇත්තේ, මේ පිළිබඳ පරීක්ෂණයක් පැවැත්වීම සඳහා පියවර ගෙන ඇති බව ය.

අදාළ නිරුවත් ඡායාරූප Apple iCloud හරහා සයිබර් සොරුන් අතට පත් වී ඇති බවට සැක කෙරේ.

Apple සමාගම පවසන්නේ, ඒ පිළිබඳව පරීක්ෂණයක් පවත්වන බව ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
2014 – කොළඹ ජාත්‍යන්තර චිත්‍රපට උළෙල  අද ආරම්භ විය.


එම්.ටී.වී. එම්.බී.සී ආයතන සහ නිව්ස්ෆස්ට් චිත්‍රපට උළෙලට මාධ්‍ය අනුග්‍රහය දක්වයි.

ශ්‍රී ලංකා සිනමා අධ්‍යක්ෂවරුනගේ සංසදය සංවිධාන කළ කොළඹ ජාත්‍යන්තර චිත්‍රපට උළෙල අද පස්වරු 6ට ආරම්භ වුණේ කොළඹ රීගල් සිනමා ශාලාවේදී ය.

2013 – 2014 වසරේ ජාත්‍යන්තරයේ අවධානය දිනාගත් රටවල් 40ක චිත්‍රපට 102ක් චිත්‍රපට උළලේ ප්‍රදර්ශනය කිරීමට නියමිත ය.

හෙට සිට ලබන 7 වන දා දක්වා කොළඹ ස්ථාන 5කදී මෙම චිත්‍රපට නොමිලේ නැරඹිමට සැමට ම අවස්ථාව ලබා දී තිබේ.

චිත්‍රපට උළෙලට සමගාමීව අධ්‍යක්ෂණය, ඡායාරූපකරණය, තිර රචනය වැනි අංශ පිළිබඳව වැඩමුළු පැවැත්වීමට ද සංවිධායකයින් කටයුතු යොදා තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඉන්දීය සුපිරි නළු අමිතාබ් භච්චන්ගේ නිල Twitter ගිණුමට සම්බන්ධ වී සිටින රසික රසිකාවියන් (followers) සංඛ්‍යාව කෝටිය (මිලියන 10) ඉක්මවා තිබේ.

මෙහි සුවිශේෂත්වය වන්නේ, ඉන්දියාවේ වැඩි ම followers සංඛ්‍යාවක් හිමි Twitter ගිණුම මෙය වීම ය.

සිය Twitter ගිණුමේ followers සංඛ්‍යාව කෝටිය ඉක්මවීම පිළිබඳව සතුට පළ කරමින් අමිතාබ් භච්චන් පළ කළ tweet පණිවුඩය පහත දැක්වේ.

71 හැවිරිදි අමිතාබ් භච්චන් මේ වන විට චිත්‍රපට 180කට පමණ රංගනයෙන් දායක වී ඇති අතර The Great Gatsby චිත්‍රපටය හරහා ඔහු හොලිවුඩ් සිනමාවට ද ප්‍රවිෂ්ට විය.

Followers සංඛ්‍යාව කෝටිය ඉක්මවීම සම්බන්ධයෙන් නිවේදනයක් නිකුත් කර ඇති Twitter වෙබ් අඩවිය පවසා ඇත්තේ, අමිතාබ් භච්චන් සිය Twitter ගිණුම හරහා ඔහු රසික රසිකාවියන් සමග නිරන්තරයෙන් සම්බන්ධ වන බව ය.

ඔහු මේ වන විට පළ කර ඇති tweet පණිවුඩ සංඛ්‍යාව 33200 ඉක්මවා තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බටහිර ප්‍රසිද්ධ නිළියන්ගේ සහ ගායිකාවන්ගේ නිරුවත් ඡායාරූප සමාජ ජාල වෙබ් අඩවිවල ප්‍රචාරය කිරීමේ සිද්ධිය මේ වන විට දැඩි ආන්දෝලනයකට තුඩු දී තිබේ.

මේ සම්බන්ධයෙන් හොලිවුඩ් නිළි ජෙනිෆර් ලෝරන්ස් අවධාරණය කළේ, තමන් මෙම කටයුත්තට එරෙහිව නීතිමය ක්‍රියාමාර්ගයකට එළඹෙන බව ය.

මෙම තර්ජනය ත් සමග ඇයගේ නිරුවත් ඡායාරූප පළ කළ බ්ලොග් රචකයෝ කලබලයට පත්ව සිටිති.

එවැනි බ්ලොග් රචකයෙකු වන පෙරෙස් හිල්ටන් (Perez Hilton) ජෙනිෆර් ලෝරන්ස්ගෙන් සහ වික්ටෝරියා ජස්ටිස්ගෙන් සමාව ඉල්ලා තිබේ.

ඔහු ඔවුන්ගේ නිරුවත් ඡායාරූප සිය බ්ලොග් එකෙහි පළ කර තිබූ අතර පසුව ඉවත් කර ඇත.

සයිබර් සොරුන් විසින් ප්‍රකට ශිල්පිණියන් 100කට අධික පිරිසකගේ නිරුවත් ඡායාරූප සමාජ ජාල වෙබ් අඩවිවල පළ කර තිබිණි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ප‍්‍රවීණ කලාකරු බන්දුල විතානගේ මහතා කොළඹ ජාතික රෝහලේදී අද දහවල් අභාවප‍්‍රාප්ත වී තිබේ.

කලක් රෝගීව සිටි ඔහු මිය යන විට 73 වන වියේ පසු විය.

1940 සැප්තැම්බර් 11 වන දා බන්දුල විතානගේ ගෝනගලදී උපත ලැබීය.

ඔහු අධ්‍යාපනය ලැබුවේ, අතුරුවැල්ල ප්‍රාථමික විද්‍යාලය, කොළඹ කේරි විද්‍යාලය සහ අම්බලන්ගොඩ ධර්මාශෝක විද්‍යාලය යන පාසල්වලිනි.

1963 වසරේදී ඇරඹුණු විශ්වවිද්‍යාල අධ්‍යාපනයෙන් පසු ගුවන් විදුලි සංස්ථාව, රූපවාහිනී සංස්ථාව ඇතුළු ආයතන රැසක සේවය කළ ඔහු 2001 වසරේ ටවර් හෝල් රඟහල පදනමේ උපදේශකයෙකු වශයෙන් පත් විය.

මෙරට නාට්‍ය කලාව පෝෂණය කිරීම සඳහා අනුපමේය මෙහෙවරක් කළ බන්දුල විතානගේ මහතාට Newsfirst අපගේ උපහාරය…….
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ජනප්‍රිය බටහිර නිළියන් සහ ගායිකාවන් පිරිසකගේ නිරුවත් ඡායාරූප රැසක් සමාජ ජාල වෙබ් අඩවි හරහා නීතිවිරෝධී ලෙස ප්‍රකාශයට පත් කර ඇති බවට ඔවුන්ගේ නියෝජිතයින් චෝදනා කර තිබේ.

අමෙරිකානු මාධ්‍යවල දැක්වෙන්නේ, සයිබර් සොරුන් (hackers) විසින් මෙය කරන ලද බවට තොරතුරු හෙළිවී ඇති බව ය.

ජෙනිෆර් ලෝරන්ස්, රිහානා, කිම් කාඩේෂියන් ඇතුළු පිරිසකගේ නිරුවත් ඡායාරූප එලෙස ප්‍රසිද්ධ කර තිබේ.

ඔස්කා සම්මානලාභී හොලිවුඩ් නිළි ජෙනිෆර් ලෝරන්ස්ගේ නියෝජිතයෙකු පවසා ඇත්තේ, මෙය ජෙනිෆර් ලෝරන්ස්ගේ පෞද්ගලිකත්වයට කළ හානියක් බව ය.

මේ සම්බන්ධයෙන් නීතිමය පියවර ගන්නා බව ද එම නියෝජිතයා සඳහන් කර තිබේ.

ජෙනිෆර් ලෝරන්ස් සහ රිහානා හැරුණුවිට ඇම්බර් හර්ඩ්, ගේබ්‍රියල් යුනියන්, හිලරි ඩෆ්, ජෙනී මැකාර්ති, කේට් අප්ටන් ඇතුළු පිරිසක් ද මෙයට හසුවී ඇත.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් සුපිරි නළු ෂාරුක් ඛාන්ට ජාත්‍යන්තර පොලීසියේ (Interpol) සන්නාම තානාපති ධුරයක් හිමිව තිබේ.

ඒ, ජාත්‍යන්තර පොලීසිය විසින් ලොව පුරා ක්‍රියාත්මක කිරීමට නියමිත “Turn Back Crime” ව්‍යාපෘතිය සඳහා ය.

මෙම ව්‍යාපෘතියෙහි අරමුණ අපරාධයක් වැළැක්වීම සඳහා සෑම පුද්ගලයෙකුට ම ක්‍රියාත්මක විය හැකිය යන්න ලොව පුරා ප්‍රචාරය කිරීම ය.

මෙම සන්නාම තානාපති ධුරය හරහා ෂාරුක් ඛාන්ගේ ජනප්‍රියත්වය ප්‍රයෝජනයට ගනිමින් ජනතාව අතරට එම පණිවුඩය රැගෙන යාම ජාත්‍යන්තර පොලීසියේ අදහස වී තිබේ.

නිවේදනයක් නිකුත් කරමින් ෂාරුක් ඛාන් පවසන්නේ, මෙවැනි කර්තව්‍යයක නියෝජිතයෙකු වීම තමන්ට විශාල ගෞරවයක් බව ය.

යම් පුද්ගලයෙකුට අපරාධයක් කිරීමට එරෙහිව ඕනෑ ම පුද්ලගලයෙකුට ක්‍රියාකළ හැකි බව ත් සමාජයක් ලෙස අපරාධවලට එරෙහිව සාමූහිකව නැගී සිටිය යුතු බව ත් ෂාරුක් ඛාන් සිය නිවේදනයෙන් වැඩිදුරට ත් දක්වා තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලොව පුරා ව්‍යාප්ත වෙමින් පවතින Ice Bucket Challenge ව්‍යාපෘතියට මේ වන විට ලෝකයේ නන් දෙසින් විරෝධයක් එල්ල වෙමින් පවතී.

එයට විරෝධය පළ කරන ඇතැම් ප්‍රකට පුද්ගලයින් පවසන්නේ, මෙය ජල සම්පත අපතේ යැවීමක් බව ය.

Ice Bucket Challenge සඳහා ලෝක ප්‍රකට නළු නිළියන් රැසක් දායක වුව ද හොලිවුඩ් නිළි පමෙලා ඇන්ඩර්සන් එය ප්‍රතික්ෂේප කර තිබේ.

ඇය පවසා ඇත්තේ, ඖෂධ පරීක්ෂා කිරීම් සඳහා සතුන් යොදාගන්නා ආයතනයක අරමුදලක් වෙනුවෙන් තමන්ට පෙනී සිටිය නොහැකි බව ය.

ඊට අමතරව, බොලිවුඩ් නිළි ප්‍රියංකා චොප්රා ද මෙම අභියෝගය ප්‍රතික්ෂේප කර තිබේ.

ඇය සිය Twitter ගිණුමෙහි දක්වා ඇත්තේ, පිළිකා රෝගය හෝ නැවුම් ජලය වෙනුවෙන් ක්‍රියාත්මක වන සංවිධාන සඳහා ආධාර කිරීම වඩා ත් කාලෝචිත බව ය.
මීට අමතරව, බොලිවුඩ් නිළි සෝනම් කපූර් ද පවසා ඇත්තේ, ජල සම්පත විනාශ කරමින් Ice Bucket අභියෝගයට සම්බන්ධ වීමට තමන්ගේ කැමැත්තක් නොමැති බව ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් නළු ආක්ෂේ කුමාර්, චාලක න්‍යුරෝන අබාධය මෙලොවින් තුරන් කිරීම සඳහා වන අරමුදල ශක්තිමත් කිරීම වෙනුවෙන් පැවැත්වෙන ලෝක අයිස් බකට් අභියෝගය (The global Ice Bucket Challenge) භාරගත් අයුරු මෙම වීඩියෝවෙන් දැක්වේ.

ඔහුට එම අභියෝගය කරනු ලැබ ඇත්තේ, බොලිවුඩ් නළු රිටීෂ් දේශ්මුඛ් විසිනි.
ආක්ෂේ කුමාර් එම අභියෝගය, සුපිරි නළු සල්මන් ඛාන්, ට්වින්කල් ඛන්නා සහ අෂ්විනී යාඩි වෙත ඉදිරිපත් කර තිබේ.

ඉන්දීය මාධ්‍ය පවසන්නේ, ආක්ෂේ කුමාර්ගේ අභියෝගයට සල්මන් ඛාන් ප්‍රතිචාර දක්වන තුරු ඉන්දීය වැසියන් බලා සිටින බව ය.

මීට පෙර, බිල් ගේට්ස්, මාර්ක් සකර්බර්ග්, ටිම් කුක්, ජස්‍ටින් බීබර් වැනි ලෝක ප්‍රකට පුද්ගලයින් රැසක් මෙම අභියෝගය භාරගෙන තිබිණි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
වෙනත් ගායකයෙකුගේ ගීතයක් නීතිවිරෝධී ලෙස ගායනා කළ බවට කොලොම්බියානු පොප් ගායිකා ෂකීරා (Shakira) වරදකරු වී තිබේ.

ඇයගේ Loca නමැති ගීතයේ ස්පාඤ්ඤ අනුවර්තනය ඩොමිනිකානු ගායක රේමන් වස්කියස්ගේ (Ramon Arias Vazquez) ගීතයකින් උපුටා ගෙන ඇති බව තහවුරු වී ඇත්තේ, නිව්යෝර්ක් ෆෙඩ්රල් අධිකරණයේදී ය.

එම ගීතය එහි ඉංග්‍රීසි ගීතය සමග තැටිගත කර අලෙවි කර ඇතැයි ද නඩු විභාගයේදී හෙළි වී තිබේ.

එම සංයුත්ත තැටිය එළි දක්වා ඇත්තේ, 2010 වසරේදී ය.

ෂකීරාගේ Loca ගීතයේ ස්පාඤ්ඤ අනුවර්තිත ගීතය පහත දැක්වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
2014 වසgisele-bundchen-in-little-whit-topරේ වැඩි ම ආදායම් ඉපයූ නිරූපිකාවන්ගේ ලැයිස්තුව එළිදක්වා තිබේ.

ෆෝබ්ස් සඟරාවට අනුව මේ වසරේ වැඩි ම ආදායම ඉපයූ නිරූපිකාව වන්නේ, ගිසෙල් බන්ෂෙන් (Gisel Bundchen) ය.

ඇය පසුගිය මාස 12 තුළ උපයා ඇති මුදල අමෙරිකානු ඩොලර් මිලියන 47කි.

ඇය අඛණ්ඩව වසර 8ක් වැඩි ම ආදායම ඉපයූ නිරූපිකාව ‍බවට පත්වීම විශේෂත්වයකි.
2014 වසරේ වැඩි ම ආදායම් ඉපයූ නිරූපිකාවන්ගේ සම්පූර්ණ ලැයිස්තුව පහත දැක්වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
හොලිවුඩ් ක්‍රියාදාම චිත්‍රපට නළුවෙකු වන ජැකී චෑන්ගේ පුත් ජේසී චෑන් (Jaycee Chan) මත්ද්‍රව්‍ය ළඟ තබා ගැනීමේ වරදට අත්අඩංගුවට ගෙන තිබේ.

චීන පොලීසිය පවසන්නේ, 31 හැවිරිදි ජේසී චෑන් සමග තවත් තායිවාන චිත්‍රපට නළුවෙකු වන 23 හැවිරිදි කයි කෝ (Kai Ko) ද අත්අඩංගුවට ගත් බව ය.

ඔවුන් දෙදෙනා ම අත්අඩංගුවට ගන්නා අවස්ථාවේදී මත්ද්‍රව්‍ය භාවිත කර සිටි බව පොලීසිය පවසයි.

මේ අතර, ජැකී චෑන්ගේ පුත්‍රයාගේ නිවසේ තිබී මරිජුවානා ග්‍රෑම් 100ක් සොයාගෙන තිබේ.

මෙහි විශේෂත්වය වන්නේ, ජැකී චෑන් මත්ද්‍රව්‍ය පාලන තානාපතිවරයෙකු ලෙස 2009 වසරේ සිට චීන පොලීසිය විසින් පත් කරනු ලැබ තිබීම ය.

චීන ජනපති පසුගිය ජූනි මාසයේදී ආරම්භ කළ මත්ද්‍රව්‍ය පාලන වැඩසටහනට අනුව මෙම වැටලීම් වේගවත් කර තිබේ.

ඒ අනුව, පසුගිය මසදී ද චීන චිත්‍රපට නළුවෙකු වන ගාඕ හූ (Gao Hu) නමැත්තා ද මත්ද්‍රව්‍ය භාවිතය සම්බන්ධයෙන් අත්අඩංගුවට ගැනිණි.

අත්අඩංගුවට ගැනීමෙන් අනතුරුව තායිවාන චිත්‍රපට නළු කයි කෝ පවසා ඇත්තේ, තමන් විශාල වැරැද්දක් කළ බව ත්, ඒ වෙනුවෙන් සිය රසිකයින්ගෙන් සමාව අයැද සිටින බව ත් ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
කලක් රෝගාතුරව සිටි රෙබෙකා නිර්මලී මහත්මිය අද අලුයම 2කට පමණ අභාවප්‍රාප්ත වූයේ මහරගම පිළිකා රෝහලේදී ය.

දයාබර දියණියකගේ මවක වූ නිර්මලී මහත්මිය රසික හදවත් තුළ වෙද හාමිනේ නමින් ජනප්‍රියත්වයට පත් වූවා ය.

වෙද හාමිනේ චරිතයට රංගනයෙන් දායකත්වය දෙමින් 1987 වසරේ ටෙලි නාට්‍ය ක්ෂේත්‍රයට පා තැබූ රෙබෙකා නිර්මලී, වෑ දිය රැල්ල, සේක්කුගෙදර, ජීවිතය සුන්දරයි, කප් සුවහස්කල්, රන්තලිය වලව්ව, මොණරතැන්න, අකාල සන්ධ්‍යා, මිණිපුර හටන, ආදරවන්තයෝ,
නිසල දිය සසල විය, දඬුබස්නාමානය, කඩුළු තහංචිය, දිය සායම්, වැනි නිර්මාණ තුලින් රංගන කෞශල්‍යය දැක්වූවා ය.

සිරස ටී.වී. ඔස්සේ විකාශය වන  ආදර සංධ්වනිය ටෙලි නාට්‍යයට ද ඇය රංගනයෙන් දායක වූවා ය.

අද බොරැල්ලේ පිහිටි පෞද්ගලික මල් ශාලාවක දේහය තැන්පත් කෙරෙන අතර හෙට කලාභවනට ‍රැගෙන යාමට නියමිත ය.

රෙබෙකා නිර්මලී මහත්මියගේ දේහය පිළිබඳ අවසන් කටයුතු හෙට පස්වරුවේ බොරැල්ල සුසාන භූමියේදී සිදු කිරීමට නියමිත ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඔස්කා සම්මානලාභී විකට නළු රොබින් විලියම්ස් (63) උතුරු කැලිෆෝනියා‍වේ ඔහුගේ නිවසේදී මිය ගොස් තිබේ.

විදෙස් වාර්තා පවසන්නේ රොබින් විලියම්ස්ගේ මරණය සිය දිවි නාසා ගැනීමක් බව ය.

රෝහල් බලධාරීන් පවසන්නේ, හුස්ම ගැනීමේ අපහසුතාවක් මරණයට හේතු වී ඇති අතර මෙතෙක් සියදිවි හානි කර ගැනීමට නිශ්චිත හේතුවක් අනාවරණය වී නොමැති බව ය.

විලියම්ස් පසුගිය කාලයේ දැඩි ආතතියකින් පසු වූ බව රොබින් විලියම්ස්ගේ සමීපතමයින් විදෙස් මාධ්‍යට පවසා තිබේ.

මොහු 1970 දශකයේ සිට ජනාදරයට පත් වූ දක්ෂ විකට නළුවෙකි.

ප්‍රාන්ත බලධාරීන් පැවසුවේ, විලියම්ස් සිහිසුන්ව සිටින බවට ඊයේ දහවල් හදිසි ඇමතුමකින් පණිවුඩයක් ලැබුණු බව ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
කොළඹ නගරයේ පිහිටි සියලු සිනමා හල් පරීක්ෂා කිරීමට කොළඹ මහ නගර සභාව තීරණය කර තිබේ.

කොළඹ මහ නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය රුවන් විජයමුනි මහතා ප්‍රකාශ කළේ, චිත්‍රපට ශාලාවල සනීපාරක්ෂක තත්ත්වය පිළිබඳව නරඹන්නන්ගෙන් ලැබී ඇති පැමිණිලි සැලකිල්ලට ගෙන මෙම තීරණයට එළඹි බව ය.

නිසි සනීපාරක්ෂක තත්ත්වයක් නොමැති සිනමා ශාලාවලට බලපත්‍ර අහිමි කරන බව ද ඔහු සඳහන් කළේ ය.

නිසි සනීපාරක්ෂක තත්ත්වයක් නොමැති සිනමා ශාලා ඇත්නම් ඒ පිළිබඳව වහා දැනුම් දෙන ලෙස කොළඹ මහ නගර සභාවේ ප්‍රධාන සෞඛ්‍ය වෛද්‍ය නිලධාරීවරයා චිත්‍රපට නරඹන්නන්ගෙන් ඉල්ලා සිටී.

එම පැමිණිලි දැනුම් දිය යුතු අංකය පහත දැක්වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් සුපිරි නළු ෂාරුක් ඛාන් හේතුවෙන් බටහිර බෙංගාල ප්‍රාන්තයේ පොලිස් නිලධාරිණියකට දැඩි විවේචන එල්ල වී තිබේ.

ඇය එම තත්ත්වයට පත්ව ඇත්තේ, කොල්කටාහි පැවති ප්‍රසංගයකදී ෂාරුක් ඛාන් පොලිස් නිලධාරිණියක් ඔසවාගෙන පසුව ඇය සමග නර්තනයක යෙදීම හේතුවෙනි.

මෙම සිදුවීම සිදුවී ඇත්තේ, ප්‍රාන්තයේ මහ ඇමතිනිය වන මමතා බැනර්ජී ඉදිරිපිටදී ය.

මේ පිළිබඳව දැඩි විවේචන එල්ල කරන භාරතීය ජනතා පක්ෂයේ නායකයින් පවසන්නේ, නිල ඇඳුමෙන් සැරසී නර්තනය යෙදීම පොලිස් සේවයට කළ නිග්‍රහයක් බව ය.

කෙසේ වෙතත්, මෙය කලින් සැලසුම් නොකළ දෙයක් බව කොල්කටා පොලිස් කොමසාරිස් නිරූපම් සොම් සඳහන් කළේ ය.

මෙම ප්‍රසංගයට බිපාෂා බාසු ඇතුළු සිනමා ශිල්පීන් පිරිසක් ද එක්ව සිටියහ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පකිස්ථානයේදී තලේබාන් වෙඩි ප්‍රහාරයකට ලක්ව දිවි ගලවා ගත් මලාලා යූසෆ්සායි, ජනප්‍රිය පොප් ගායක ජස්ටින් බීබර්ගේ (Justin Bieber) නවතම මිතුරියක් බවට පත්ව තිබේ.

ජස්ටින් බීබර්ගේ නිල Twitter ගිණුමෙහි මේ පිළිබඳව සඳහන් කර ඇත.

එහි දැක්වෙන්නේ, ජස්ටින් බීබර් (Justin Bieber) සහ මලාලා යූසෆ්සායි වීඩියෝ දුරකතන සාකච්ඡාවක නිරත වූ බව ය.

තමන්‍ ඇය මුහුණට මුහුණ හමුවීම සඳහා නොඉවසිල්ලෙන් බලා සිටින බව ද බීබර් පවසා තිබේ.

ඔහු වැඩිදුරට ත් සඳහන් කර ඇත්තේ, මලාලා යූසෆ්සායි නමින් ක්‍රියාත්මක වන Malala Fund නමැති අරමුදලට උපකාර කිරීම සඳහා ඇය සමග සාකච්ඡා කිරීමට අවශ්‍ය බව ය.

Instagram හි පළ කළ අදහස

මලාලා යූසෆ්සායි, ජස්ටින් බීබර්ගේ දීර්ඝ කාලීන රසිකාවියකි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඉන්දීය ජාතික ධජයට අගෞරව කළ බවට වන චෝදනා මත බොලිවුඩ් නිළි මල්ලිකා ෂෙරාවට්ට එරෙහිව හයිදරාබාද් මහාධිකරණය නොතීසි නිකුත් කර තිබේ.

ඇයට මෙම චෝදනා එල්ල වූයේ, Dirty Politics නමැති චිත්‍රපටය වෙනුවෙන් නිර්මාණය කළ පෝස්ටරයකට පෙනී සිටීම හේතුවෙනි.

එහි ඇය ඉන්දීය ජාතික ධජයේ ඇති තැඹිලි, සුදු සහ කොළ පැහැයෙන් යුත් රෙදි කැබැල්ලකින් සිය නිරුවත වසාගෙන සිටින ආකාරයට පෙනී සිටී.

ඇයට එරෙහිව නඩු පවරා ඇති පැමිණිලි පාර්ශවය පවසන්නේ, එම පෝස්ටරය මගින් ඉන්දීය ජාතික ධජය අගෞරවයට ලක් කළ බව ය.

මේ පිළිබඳව හයිදරාබාද් මහාධිකරණය හමුවේ කරුණු ඉදිරිපත් කිරීම සඳහා ඇයට සති 4ක කාලයක් ලබා දී තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් සුපිරි නළු අමීර් ඛාන්ට එරෙහිව එරට අධිකරණයක් හමුවේ නඩුවක් පවරා ති‍බේ.

ඒ, ළඟදී තිරගත වීමට නියමිත PK චිත්‍රපටයේ පුචාරක පුවරුවක අමීර් ඛාන් නිරුවතින් පෙනී සිටීමට එ‍රෙහිව ය.

එම පෝස්ටරයේ අමීර් ඛාන් සම්පූර්ණයෙන් නිරුවතින් සිටින අතර ඔහුගේ රහස් ප්‍රදේශය වසාගෙන සිටිනුයේ, කුඩා කැසට් රෙකෝඩරයකිනි.

ඊට එරෙහිව කාන්පූර් අධිකරණය හමුවේ නඩු පවරා ඇති මනෝජ් ඩික්සිත් නමැති නීතීඥවරයා චෝදනා කර ඇත්තේ, එම පෝස්ටරය මගින් නිරුවත සහ අශිෂ්ටත්වය ප්‍රවර්ධනය වන බව ය.

මෙම චිත්‍රපටය ලබන දෙසැම්බර් මාසයේදී තිරගත කිරීමට නියමිත ය.

අදාළ පෝස්ටරයට එරෙහි නඩුවෙන් චිත්‍රපට අධ්‍යක්ෂ රාජ්කුමාර් හිරානිට සහ නිෂ්පාදක විධූ විනෝද් චොප්රා ද වග උත්තරකරුවන් කර තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සල්මන් ඛාන් යන නම ඇසූ සැණින් ඕනෑ ම අයෙකුගේ සිහියට නැගෙනුයේ, කෙළිලොල් එමෙන් ම වගකීමකින් තොරව ජීවිතය ගත කරන සැහැල්ලු දිවිපෙවෙතක් සහිත පුද්ගලයෙකි.

එහෙත්, ඔහුගේ සුපිරි නළුකමට එහා ගිය අතිශය සංවේදී මානව හිතවාදී චරිතයක් ඔහු තුළ සැබෑවට ම පවතින බව දැනගත හැක්කේ, ඔහුගේ පෞද්ගලික ජීවිතය දෙසට එබී බැලීමෙන් පමණි.

ඒ පිළිබඳව සොයා බැලීමට අපට සිතුණේ, ඔහු සිය නිල Twitter ගිණුමෙහි සඳහන් කළ පණිවුඩයක් නෙත ගැටීමෙන් පසුව ය.

එම‍‍ tweet පණිවුඩයෙහි සඳහන් වූයේ, හෘදයාබාධ සහිත දරුවන් 100 දෙනෙකුට නොමිලේ සියලු ප්‍රතිකාර ලබා දීම සඳහා තමන් තීරණය කර ඇති බව ය.

ඔහු ඒ බව සිය නිල Twitter ගිණුමෙහි සඳහන් කර ඇත්තේ, මෙසේ ය.


එම‍‍ tweet පණිවුඩයෙහි සඳහන් වන්නේ, ප්‍රතිකාර සඳහා මුදල් සපයා ගැනීමට අපහසු රෝගීන් 100 දෙනෙකුට මෙම අවස්ථාව සැලසෙන බව ය.

සල්මන් ඛාන්ට අයත් Being Human (BH) නමැති පුණ්‍යායතනය මගින් එම ප්‍රතිකාර සඳහා අවශ්‍ය ප්‍රතිපාදන ලබා දීමට නියමිත ය.

මීට පෙර ‍මෙම පුණ්‍යායතනය මගින් සල්මන් ඛාන්ගේ රසිකයින්ට රැකියා සොයා දීමේ වැඩපිළිවෙළක් ද ක්‍රියාත්මක විය.

ඊට අමතරව, සතුන්ට ආදරය කිරීම, නොයෙක් ආබාධ සහිත දරුවන්ට උපකාර කිරීම ආදී පුණ්‍ය ක්‍රියා රැසක් සඳහා සල්මන් ඛාන් සිය දායකත්වය සපයා තිබේ.

සල්මන් ඛාන් සුපිරි තරු සංකල්පයෙන් මිදී සාමාන්‍ය පීඩිත ජනතාව සමග දුක සැප බෙදාගන්නා ආකාරය පහත ඡායාරූපවලින් සනාථ වෙයි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ශ්‍රී ලාංකික බොලිවුඩ් නිළි ජැක්ලින් ෆර්නැන්ඩස් සහ සුපිරි නළු සල්මන් ඛාන් රඟන Kick චිත්‍රපටය බොක්ස් ඔෆිස් වාර්තා බිඳ හෙළා තිබේ.

එය තිරගත වූ පළමු සති අන්තයේදී පමණක් ඉපයූ මුදල ඉන්දීය රුපියල් කෝටි 83.83කි.

Kick චිත්‍රපටය ඉන්දියාවේ සිනමාහල් 5000ක පළමු වරට තිරගත කෙරුණේ, පසුගිය 25 වන දා එනම් මීට දින 4කට පෙර යි.

මෙම චිත්‍රපටයේ ජැක්ලින් සිය චරිතය සඳහා පළමු වරට හින්දි බසින් හඬ කවා තිබීම විශේෂත්වයකි.

Kick චිත්‍රපටයේ ඇතුළත් ගීතයක් පහත දැක්වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
හොලිවුඩ් සිනමා නළුවන් අතර වැඩි ම ආදායමක් ලැබූ නළුවන් පිළිබඳ නවතම වාර්තාව Forbes සඟරාව විසින් එළිදක්වනු ලැබ තිබේ.

මෙම වාර්තාව සකසා ඇත්තේ, 2013 වසරේ ජූනි මාසයේ 2014 ජූනි මාසය දක්වා කාලය තුළ ඉපයූ ආදායම් සැලකිල්ලට ගනිමිනි.

එම වාර්තාව අනුව වැඩි ම ආදායමක් උපයා ඇත්තේ, රොබර්ට් ඩවුනි යි.

අඛණ්ඩව දෙවන වසරට ත් එම ස්ථානය හිමි කරගත් රොබර්ට් ඩවුනි (Robert Downey Jr.) අදාළ කාලය තුළ උපයා ඇති මුදල අමෙරිකානු ඩොලර් මිලියන 75 ඉක්මවයි. (ශ්‍රී ලංකා මුදලින් රු. කෝටි 900කට අධික ය)

මෙම වාර්තාවේ සිව් වන ස්ථානය ලියනාඩෝ ඩිකැප්‍රියෝ (Leonardo DiCaprio) හිමි කරගෙන ඇති අතර ඔහු උපයා ඇති මුදල අමෙරිකානු ඩොලර් මිලියන 39කි.

වැඩි ම ආදායම් ඉපයූ හොලිවුඩ් තාරකා ලේඛනය පහත දැක්වේ.
රොබර්ට් ඩවුනි – අමෙරිකානු ඩොලර් මිලියන 75

———————————————————————————

ඩ්වේන් ජොන්සන් – අමෙරිකානු ඩොලර් මිලියන 52

———————————————————————-

බ්‍රැඩ්ලි කූපර් – අමෙරිකානු ඩොලර් මිලියන 46

—————————————————————–

ලියනාඩෝ ඩිකැප්‍රියෝ – අමෙරිකානු ඩොලර් මිලියන 39

———————————————————————–

ක්‍රිස් හෙම්ස්වර්ත් – අමෙරිකානු ඩොලර් මිලියන 37

—————————————————————–

ලියම් නීසන් – අමෙරිකානු ඩොලර් මිලියන 36

————————————————–

බෙන් ඇෆ්ලෙක් – අමෙරිකානු ඩොලර් මිලියන 35

——————————————-

ක්‍රිස්ටියන් බේල් – අමෙරිකානු ඩොලර් මිලියන 35
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ශ්‍රී ලාංකික බොලිවුඩ් නිළි ජැක්ලින් ෆර්නැන්ඩස් පළමු වරට බොලිවුඩ් චිත්‍රපටයක සිය චරිතයේ හඬ කවා තිබේ.

මීට පෙර ඇය රඟ පෑ හින්දි චිත්‍රපටවල හඬ කැවීම් කරන ලද්දේ වෙනත් හින්දි හඬ කැවීම් ශිල්පීන් විසිනි.

ඇය මාස ගණනක් තිස්සේ හින්දි භාෂාව ඉගෙන ගැනීමට උත්සහ කළ අතර ඒ සඳහා සුපිරි නළු සල්මන් ඛාන් ඇයට බෙහෙවින් උපකාර කළ බව ජැක්ලින් මීට පෙර පැවසීය.

ජැක්ලින් ෆර්නැන්ඩස් සමග ඇයගේ නවතම තොරතුරු පිළිබඳව කළ සාකච්ඡාවක් පහත දැක්වේ.

ප්‍රශ්නය: ඔබ පළමු වරට බොලිවුඩ් චිත්‍රපටයක හඬ කැවීම් කළා නේද?
ජැක්ලින්: මීට කලින් මගේ චරිත සඳහා හඬ කැවීම් කළේ, හඬ කැවීමේ ශිල්පිනියන්. Kick චිත්‍රපටය තමයි මගේ ජීවිතේ මට ලැබුණු ලොකු ම අවස්ථාව. මම රඟ පෑ දැවැන්ත ම චිත්‍රපටය ත් ඒක යි. ඒකෙ හඬ කැවීම් කරන එක මට ලොකු පීඩාවක් වුණා. පළවෙනි දෙබස් කිහිපය හඬ කවන්න මට දවස් තුනක් ගතවුණා. ඒත් ඊට පස්සෙ මං ඒක අල්ල ගත්තා. ඒ හඬ කැවීම්වලට මං ගොඩක් කැමති යි.

ප්‍රශ්නය: Kick චිත්‍රපටයේ පිටපත බලන්න ත් කලින් ඔබ එහි රඟ පාන්න එකඟ වුණා ද?
ජැක්ලින්: ඔව්. ඒක ඇත්ත. ඒ චිත්‍රපටයේ ප්‍රධාන නළුවා සල්මන් ඛාන් වීම නිසා ම මං ඒක භාර ගත්තා.

ප්‍රශ්නය: ඔබ මිලදී ගත් ශ්‍රී ලංකාවට අයත් දූපතේ මන්දිරයක් ඉදිකළා ද?
ජැක්ලින්: නෑ. මං ඒ දූපත මිල දී ගත්ත. ඒත් දැන් ම ඒකෙ මන්දිරයක් හදන්න හිතලා නැහැ. මට ඕන සුන්දර, හුදකලා තැනක නිවසක් හදන්න. එතන මගේ සිහින මන්දිරය හදනවා. ඒත් ඊට කලින් මගේ ජීවිතේ ස්ථාවර කර ගන්න ඕනෙ.

ප්‍රශ්නය: නළු නිළියන් අතර ගැටුම් පවතින ක්ෂේත්‍රයක ඔබ එවැනි ගැටුම්වලින් වැළකී සිටින්නේ කෙසේ ද?
ජැක්ලින්: මට නම් මගේ සමකාලීන නළු නිළියන් සමග වැඩ කිරීමේ අපහසුතාවක් මතු වෙලා නැහැ. අපි ගෙවන්නේ ගොඩක් සංකීර්ණ ජීවිත. ඒත් මං කැමති මගේ සමකාලීනයො සහ සාමාන්‍ය ජනතාව සමග සමීප සබඳතාවක් පවත්වන්න යි. ඒ වගේ ම, ජනප්‍රිය පුද්ගලයින් අතර ගැටුම් වාර්තා කිරීමේදී මාධ්‍ය අතිශයෝක්තියෙන් ඒවා වාර්තා කරන බව යි මගේ හැඟීම.

ප්‍රශ්නය: ඔබ සහ චිත්‍රපට අධ්‍යක්ෂ සජිඩ් ඛාන් සමග සම්බන්ධයක් තිබේ ද?
ජැක්ලින්: නැහැ. කොහෙත් ම නැහැ. මිනිස්සු ඉදිරියට යනව. අපි දෙන්නා මේ වෙනකොට ඉන්නේ ගොඩක් දුරස් වෙලා.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
Facebook ‘fans’ සංඛ්‍යාව මිලියන 100 ඉක්මවූ ලොව පළමු වැන්නා බවට කොලොම්බියානු සුපිරි පොප් ගායිකා ෂකීරා (Shakira) පත්ව තිබේ.
ෂකීරාගේ Facebook ගිණුමේ සිටින ‘fans’ සංඛ්‍යාව මේ වන විට මිලියන 100 ලක්ෂ 739ක් ද ඉක්මවා ඇත.

ඒ අනුව, සමාජ ජාල වෙබ් අඩවි හරහා ලොව වැඩි ම රසිකයින් පිරිසක් සිටින ජනප්‍රිය චරිතය බවට පත්ව ඇත්තේ, ඇය යි.

ෂකීරා පාපන්දු ලෝක කුසලාන තරගාවලිය අතරතුර නිරන්තරයෙන් Facebook වෙබ් අඩවිය භාවිත කළ අතර ඇය සිය අදහස් සහ ඡායාරූප රැසක් සිය රසිකයින් සමග share කර ගත්තා ය.

ඇය share කළ ඡායාරූප අතරින් වැඩි ම රසික ප්‍රතිචාරයක් ලබා ඇත්තේ, පාපන්දු ලෝක කුසලාන තරගාවලියේ අවසන් තරගය පැවති මරකානා ක්‍රීඩාංගණයේ ඇය පාපන්දුවක් සමග ගත් පහත දැක්වෙන ඡායාරූපය යි.
එයට ලැබී තිබුණු likes සංඛ්‍යාව මිලියන 3.5 ඉක්මවයි.

ෂකීරා පවසන්නේ, Facebook වැනි සමාජ ජාල වෙබ් අඩවි හරහා රසිකයින් සහ කලාකරුවන් අතර පැවති දූරස්ථභාවය අවම වූ බව ය.

මේ අතර, පොප් ගායක Eminemගේ Facebook ගිණුමේ ‘fans’ සංඛ්‍යාව මිලියන 91.9ක් වන අතර රිහානා සතු ‘fans’ සංඛ්‍යාව මිලියන 89කි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් නිළි ප්‍රියංකා චොප්රාගේ නවතම ඡායාරූපයක් Twitter වෙබ් අඩවිය හරහා මහත් කතාබහට ලක්වී තිබේ.

මෙම ඡායාරූපය ඇය රංගනයෙන් දායක වූ Mary Kom චිත්‍රපටයේ ඇය පෙනී සිටි අවස්ථාවක් නිරූපණය කළ එකකි.

ඇය Twitter වෙබ් අඩවියේ පළ කළ පෝස්ටරය පහත දැක්වේ.
ඊට බොලිවුඩ් නළු නිළියන් රැසක් දක්වා ප්‍රතිචාර අතරින් කිහිපයක් පහත දැක්වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලෝක කුසලාන පාපන්දු තරගාවලියේ ජර්මන් කණ්ඩායම පැමිණි ගමන් මග පිළිබඳව සැකසුණු විශේෂ ග්‍රැෆික් වීඩියෝවක් මේ දිනවල ලොව පුරා ව්‍යාප්ත වෙමින් පවතී.

එම වීඩියෝව නිර්මාණය කර ඇත්තේ, BOBDIGI නමැති ආයතනයක් මගිනි.

නීල් ආම්ස්ට්‍රෝං සඳ මත පා තැබූ දර්ශනය අනුසාරයෙන් එය ප්‍රතිනිර්මාණය කර තිබේ.

පළමුවෙන් පෘතුගාලයට පහර දෙන ජර්මනිය පසුව ප්‍රංශය පරදවන අතර බ්‍රසීලයට අත්වූ ඉරණම ද එම වීඩියෝව මගින් නිරූපිත ය.

මෙම වීඩියෝ අවසන් තරගයට පෙර සකස් කළ එකක් වන හෙයින් ලියනල් මෙසී ප්‍රමුඛ ආර්ජන්ටිනාව පමණක් ආපදාවකින් තොරව සැඟවී සිටින අයුරු මෙහි දැක්වේ.
මෙම වීඩියෝව Youtube වෙබ් අඩවිය හරහා ලක්ෂ 4ක් පමණ නරඹ ඇති අතර Twitter සහ Facebook වෙබ් අඩවි හරහා ලක්ෂ සංඛ්‍යාත පිරිසක් නරඹා තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ශ්‍රී ලාංකේය සංගීත ක්ෂේත්‍රයට නැවුම් අත්දැකීමක් එක් කළ සිරස සුපර් ස්ටාර් ඊයේ තව ත් තරුවක් සුපිරි තරු අතරට එක් කළේය.

මහරගම ගයාන් අරෝෂ මෙවර සිරස සුපර් ස්ටාර් කිරුළ හිමි කර ගත්තේ රුපියල් කෝටියක ත්‍යාග මුදලක් ද සමගිනි.

ශ්‍රී ලාංකේය 6 වෙනි කටහඬ සොයා යන “තාරුකා වසන්තය” සිරස සුපර් ස්ටාර් අවසන් මහා තරගය අති උත්කර්ෂවත් ලෙස ඊයේ පැවැත්වුණේ රත්මලාන, ස්ටයින් මැදිරි සංකීර්ණයේදී ය.
අති නවීන පහසුකම් සහිත ස්ටයින් මැදිරියට ප්‍රේක්ෂකයින් විශාල පිරිසක් දැඩි උද්යෝගයකින් යුතුව එක්රොක්ව සිටියහ.

විද්‍යුත් මාධ්‍යයේ පෙරළිකරුවා වෙමින් නැවුම් අත්දැකීම් ජනතාවට තිළිණ කරන සිරස ටී.වි. මෙවර සුපර් ස්ටාර් සීසන් 6 අවසන් මහා තරගය පැවැත්වුවේ මෙතෙක් පැමිණි ගමන් මගෙහි අභිමානය ද ඇතිවයි.

මින් පෙර සහෘදයන් රස ගැන්වූ තරු රැසක් මෙවරත් ප්‍රසංගයට එක්වෙමින් අවසන් මහා තරගය වර්ණවත් කළේය.

දිවයිනේ නන් දෙසින්, සුපර් ස්ටාර් සීසන් 6 තරගයට එක්ව සිටි දහස් සංඛ්‍යාත තරගකරුවන් අතරින් තීරණාත්මක 12 දෙනා තෝරා ගැනිණ.

ඔවුන් අතුරින් අවසාන මහා තරඟයට සුදුසුකම් ලබමින් සුපර් ස්ටාර් කිරුළ වෙනුවෙන් ඊයේ තරග වැදුණේ මහරගම ගයාන් අරෝෂ, නිකවැරටියේ චාමර ප්‍රසාද් සහ දෙහිවල ටෙහානි ඉමාරා.

අනතුරුව තරගකරුවන් තිදෙනා සුපර් ස්ටාර් වේදිකාව මත සිය කුසලතා විදහා දැක්වූහ.

සුපුරුදු පරිදි සිරස සුපර් ස්ටාර් රාත්‍රිය වර්ණවත් කරන්නට ගායන හා නර්තනාංග රැසක් ද එක්කර තිබුණි.

සිරස සුපර් ස්ටාර් කිරුළේ ජයග්‍රාහකයා කවුරුන්දැයි ප්‍රකාශයට පත් කෙරුණේ රැස්ව සිටි පිරිස මහත් කුතුහලයෙන් බලා සිටියදී ය.

වෙහෙසකර ව්‍යායාමයක සුබ ප්‍රතිඵල අත්කර ගත් අලුත්ම සුපිරි තරුව ගයාන් අරෝෂ, ස්ටයින් මැදිරිය ගිඟුම් දුන් ජනතා ප්‍රතිචාරය මධ්‍යයේ මෙවර සුපිරි තකරුව බවට පත්විය.

විද්‍යුත් මාධ්‍ය ඉතිහාසයේ දෙවැනි වරට රියැලිටි ටී.වී වැඩසටහනක වැඩිම මුදල් ත්‍යාගය වන රුපියල් කෝටියක් මෙහිදී ගයාන්ට පිරිනැමුණා.

දෙවැනි ස්ථානය නිකවැරටියේ චාමර ප්‍රසාද්ට හිමි වූ අතර, තෙවැනි ස්ථානය හිමි කරගත්තේ දෙහිවල ටෙහානි ඉමාරා.

ජයග්‍රහණයෙන් පසුව සිරස සුපර් ස්ටාර් ගයාන් අරෝෂ ඇතුළු ශිල්පීන් ප්‍රේක්ෂකයින් රස ගැන්වූහ.

අනතුරුව නිව්ස්ෆස්ට් වෙත අදහස් දැක්වු ගයාන් අරෝෂ මෙසේ පැවසීය.

ඇත්තෙන්ම පුදුමාකාර සතුටක් තියෙන්නේ.මොකද මේ ගමන ඇතුලේ මටත් වඩා මගේ වටපිටාව ගොඩක් සතුටු වෙනවා.මගේ වටේ හිටපු ලොකු හයියක් මගේ පිරිස.මගෙ අම්මා තාත්තා මගේ ආයතනය. මගේ පාසල ම‍ගේ ගම සහ ලාංකීය ජනතාව මේ වෙළාවේ මාත් එක්ක එකතු වෙලා සතුටු වෙනවා.මේ සතුට බෙදාගන්න මාත් එක්ක එකතු වෙච්ච මාව මෙතෙන්ට ගෙනාපු හැමදෙනාටම ස්තුතිය් දුමාල් සර්ට විශේෂයෙන්ම.කෘතඥ වනවා මගේ මේ ගමන පිටුපස්සේ හිටපු හැමෝටම. මේ වටිනාකම ලාංකේය කටහඩ වෙන්න මට දීපු ශක්තිය මේ ආදරණීය සිරස මේ වේදිකාව මේ වේදිකාව මාව ගෙන ගිය තැන හිතාගන්නත් බැරි තරම්.ගමක හිටපු මම අද වෙනකොට ලෝකයක්ම දන්න හඬක් බවට පත්වෙලා හුඟක් ස්තූතියි සිරසට.හුඟක් ආදරෙයි.ඒ ආදරයත් එක්ක සිරසත් එක්ක සංගීත ගමනේ වෙනසක් කරන්න සහ තව ඉගෙනගන්න සංගීතයට ලාංකේය සංගීතයට යමක් කරන්න මගේ බලාපොරොත්තුව ස්තුතියි සිරසට නැවත වාරයක්.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ලොව ආකර්ෂණීය ම කාන්තාව ලෙස FHM සඟරාව විසින් බොලිවුඩ් නිළි දීපිකා ‍පාදුකෝන් නම් කරනු ලැබ තිබේ.

මෙම සඟරාව විසින් පවත්වනු ලැබූ ඡන්ද විමසීමකින් අනතුරුව දීපිකා පාදුකෝන් ලොව ආකර්ෂණීය ම කාන්තාව ලෙස නම් කෙරිණි.

මෙම නම් කිරීමෙන් අනතුරුව මාධ්‍යයට අදහස් දක්වමින් දීපිකා පාදුකෝන් පැවසුවේ, සිය ලස්සනට වඩා තමන් කළ රඟපෑම් පිළිබඳව සලකා ජනතාව තමන්ට ඡන්දය දුන් බවට විශ්වාස කරන බව ය.

FHM සඟරාව අනුව ලොව ආකර්ෂණීය ම කාන්තාවන්ගේ ලැයිස්තුවේ දෙවන ස්ථානය හිමිව ඇත්තේ, ප්‍රියංකා චොප්රාට ය.

මීට පෙර වසර කිහිපයකදී ම පළමු ස්ථානයේ පසුවූ කට්‍රිනා කායිෆ්ට මෙවර හිමිව ඇත්තේ, තෙවන ස්ථානය යි.

ලොව ආකර්ෂණීය ම කාන්තාවන් 10 දෙනා පහත දැක්වේ.

1. දීපිකා ‍පාදුකෝන්
2. ප්‍රියංකා චොප්රා
3. කට්‍රිනා කායි‍ෆ්
4. නාර්ගීස් ෆක්රි
5. ශ්‍රැති හසන් (කමල් හසන්ගේ දියණිය)
6. අනුෂ්කා ෂර්මා
7. නේහා ෂර්මා
8. ඉලීනා ඩි’කෲස්
9. කැලී කෝකෝ
10. ද්‍රස්ති ධමී
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සුපිරි බොලිවුඩ් නළු ෂාරුක් ඛාන්ගේ රියැදුරා බාල වයස්කාර තරුණියක් දූෂණය කිරීම සම්බන්ධයෙන් අත්අඩංගුවට ගෙන තිබේ.

17 හැවිරිදි එම තරුණිය බොලිවුඩ් නිළියකගේ නිවසේ මෙහෙකාරියක ලෙස සේවය කරමින් සිටි අයෙකි.

ඇය ලාටූර් නමැති දුෂ්කර ප්‍රදේශයක සිට මුම්බායිහි පිහිටි එම නිළියගේ නිවසට පැමිණ ඇත්තේ, මීට මාස 5කට පමණ පෙර ය.

34 හැවිරිදි රාජේන්ද්‍රකුමාර් ගෞතම් නමැති ෂාරුක් ඛාන්ගේ රියැදුරා ඇය හඳුනාගෙන ඇත්තේ, ඔහුගේ මිතුරෙකුගේ උපකාරයෙනි.

පසුව ඔහු ඇයට ෂාරුක් ඛාන්ගේ නිවසේ විශාල වැටුපක් සහිත රැකියාවක් ලබා දෙන බව පවසා ඇති අතර වරක් ෂාරුක් ඛාන්ගේ නිවස වෙත ඇය රැගෙන විත් තිබේ.

ජූනි මස 18 වන දා සැකකරු ඇයට, ඇය සේවය කළ නිළියගේ නිවසේ සේවයෙන් ඉවත් වන ලෙස පවසා ඇති අතර ඉන්පසු සිය නිවසට රැගෙන යන බවට පොරොන්දු වී ඇත.

ඒ අනුව, ඇය එම නිවසේ සේවයෙන් ජූනි මස 20 වන දා ඉවත් වී රියැදුරා හමුවී තිබේ.

රියැදුරා ඇය රැගෙන නල්ලසෝපාරා නමැති ප්‍රදේශයක හෝටලයක් වෙත ගොස් ඇත්තේ, පසුව සිය නවසට රැගෙන යන බවට රවටමිනි.

ඇය එම හෝටලය තුළදී එදින රාත්‍රියේ දූෂණය වී ඇති අතර මේ පිළිබඳව කිසිවෙකුට හෙළි නොකරන ලෙසට සැකකරු ඇයට තර්ජනය කළ බව ඇය පවසයි.

පසුදා ඇය තනිව මුම්බායි වෙත පැමිණ ඇති අතර මුම්බායිහි ඇය දන්නා හඳුනන කිසිවෙක් නොවූයෙන් පොලීසියට ගොස් පැමිණිල්ලක් කර තිබේ.

පොලීසිය පවසන්නේ, ඇයගේ පවුලේ රැකියාවක් කළ එක ම තැනැත්තිය ඇය බව ය.

මෙම පැමිණිල්ල අනුව ඊයේ පස්වරුවේ ෂාරුක් ඛාන්ගේ රියැදුරා අත්අඩංගුවට ගෙන තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
යම් දිනක බොලිවුඩ් සුපිරි නළු ෂාරුක් ඛාන් සමග එක්ව ගී ගැයීමට තමන් කැමැත්තෙන් පසුවන බව අමෙරිකානු රැප් ගායක Armando Christian Perez හෙවත් පිට්බුල් (Pitbull) පවසයි.

ඔහු ඉන්දීය පුවත් ඒජන්සියක් සමග පවසා ඇත්තේ, පසුගිය වසරේ IPL සමාරම්භක උත්සවයේදී තමන් ෂාරුක් ඛාන් සමග එක ම වේදිකාවේ ගී ගයමින් නර්තන ඉදිරිපත් කළ බව ය.

එහිදී, ෂාරුක් ඛාන් තමන්ට බොලිවුඩ් නර්තන විධි කිහිපයක් ඉගැන්වූ බව ද පිට්බුල් සඳහන් කර තිබේ.

ෂාරුක් ඛාන් යනු ක්‍රියාශීලී විශිෂ්ට කලාකරුවෙකු බව ඔහු අවධාරණය කර තිබේ.

යම් හෙයකින් ෂාරුක් ඛාන් පිට්බුල්ගේ ආරාධනාව පිළිගතහොත් පිට්බුල් බොලිවුඩ් කලාකරුවෙකු සමග ගී ගයන දෙවන අවස්ථාව එය වනු ඇත.

මීට පෙර ඔහු ‍බොලිවුඩ් සුපිරි නිළි ප්‍රියංකා චොප්රා සමග ගීතයක් නිර්මාණය කළේ ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් නිලි ප්‍රිටී සින්ටා හිටපු පෙම්වතාට එරෙහිව පොලීසි යයි
  
inShare
 Jun 14, 2014  sagarika chathumali  Entertainment, Top Slider  0
බොලිවුඩ් නිලි ප්‍රිටී සින්ටා හිටපු පෙම්වතාට එරෙහිව පොලීසි යයි
සුපිරි බොලිවුඩ් නිලි  ප්‍රිටී සින්ටා සිය හිටපු පෙම්වතා වන ව්‍යාපාරික නෙස් වාඩියාට එරෙහිව පොලිසීයට පැමිණිල්ලක් ඉදිරිපත් කර තිබේ.

ඉන්දීය මාධ්‍ය වාර්තා කර ඇත්තේ, දකුණු මුම්බායේ වෙන්කඩේ ක්‍රීඩාංගණයේදී ඔහු තමන්ට හිරහැර කළ බවට ත් අපවාද නගමින් තර්ජනයක කළ බවට ත් පවසමින් ඇය එම පැමිණිල්ල ඉදිරිපත් කර ඇති බව ය.

මැයි මස 30 වන දා අදාළ ක්‍රීඩාංගණය තුළදී ඔහු එලෙස තමන්ට තර්ජනය කළ බව පවසමින් ඇය පැමිණිල්ල ඉදිරිපත් කර ඇත්තේ, පසුගිය 12 වැනි දා ය.

අදාළ දිනයේදී වෙන්කඩේ ක්‍රීඩාංගණය තුළ ඉන්දීය ප්‍රිමියර් ලීග් තරගාවලියේ Kings XI Panjab සහ Chennai Super Kings කණ්ඩායම් අතර තරගය පැවැත් විය.

බොලිවුඩ් නිළි ප්‍රිටී සින්ටා Kings XI Panjab කණ්ඩායමේ එක් හිමිකාරියක් වන්නී ය.

පැමිණිල්ල සම්බන්ධයෙන් අදහස් දක්වමින් වාඩියා පවසා ඇත්තේ එල්ල වන චෝදනා සියල්ල තමන් ප්‍රතික්ෂේප කරන බව ය.

එකී චෝදනා පදනම් විරහිත ඒවා බව ද ඔහු අවධාරණය කර සිටී.

39 හැවිරිදි  ප්‍රිටී සින්ටා සහ 44 හැවිරිදි වාඩියා අතර පැවති 5 වසරක පෙම් සබඳතාවට නැවතීමේ තිත තැබුණේ, 2009 වසරේදී ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
23 හැවිරිදි ඉන්දීය නිරූපණ ශිල්පිනියක දූෂණය කළ බවට චෝදනා ලැබ රක්ෂිත බන්ධනාගාරගතව සිටි බොලිවුඩ් නළු ඉන්ද්‍ර කුමාර් ඇප මත නිදහස් කර තිබේ.

එම නිරූපණ ශිල්පිනිය චෝදනා කර තිබුණේ, තමන්ට බොලිවුඩ් චිත්‍රපටවල රඟපෑම සඳහා අවස්ථාව ලබා දෙන බව පවසමින් ඉන්ද්‍ර කුමාර් විසින් තමන් දෙවරක් දූෂණය කරනු ලැබූ බවට ය.

මෙම චෝදනා මත ඉන්ද්‍ර කුමාර් රක්ෂිත බන්ධනාගාරගත කෙරුණේ, පසුගිය අප්‍රේල් මාසයේදී ය.

ඉන්දීය මාධ්‍ය වාර්තා කළේ, ඉන්දීය රුපියල් 30000ක මුදල් ඇපයක් මත ඔහු මුදා හැරි බව ය.

ඉන්ද්‍ර කුමාර් බොලිවුඩ් චිත්‍රපට රැසක් සඳහා රංගනයෙන් දායක වී ඇති අතර සල්මන් ඛාන් සමග රඟපෑ Wanted චිත්‍රපටය අතිශයින් ජනප්‍රිය විය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
විශ්ව රූ රැජිණ තරගය සඳහා තායිලන්තය නියෝජනය කිරීමේ භාග්‍යය ලත් තායිලන්තයේ මේ වසරේ රූ රැජිණ වෙලුරී දිත්සායාබුට් සිය කිරුළ අත්හැර තිබේ.

ඒ, එරට දේශපාලන ක්‍රියාකාරීන් සම්බන්ධයෙන් ඇය පළ කළ මතභේදාත්මක ප්‍රකාශයක් සමගින් මතුවූ දැඩි විරෝධය හේතුවෙනි.

ඇය මීට මාස කිහිපයකට පෙර Facebook වෙබ් අඩවිය ඔස්සේ සඳහන් කර තිබුණේ, “යක්ෂ දේශපාලන ක්‍රියාකාරීන් එල්ලා මැරිය යුතු” බව ය. (“I am so angry at all these evil activists. They should be executed, You’re wicked – you won’t die peacefully in your beds”)

මෙම ප්‍රකාශයට ෆේස්බුක් භාවිත කරන්නන් මෙන් ම දේශපාලන ක්‍රියාකාරීන් ද දැඩි විරෝධය පළ කර තිබිණි.

ඊට අමතරව, ඔවුන්ගෙන් එල්ල වුණු විරෝධය හමුවේ තායිලන්තයේ රූ රැජිණ දැඩි පිඩනයකට ලක් විය.

ඇයට එරෙහිව විරෝධය පළ කළ පිරිස් අවධාරණය කළේ, රූ රැජිණක් සාමය පිළිබඳව මිස එල්ලා මැරීම් පිළිබඳව කතා නොකළ යුතු බව ය.

ඇය තායිලන්තය නියෝජනය කරමින් විශ්ව රූ රැජිණ තරගයට සහභාගි නොවිය යුතු බවට ද ඔවුහු බල කර සිටියහ.

මෙම පීඩනය මත ඊයේ කැඳවූ ප්‍රවෘත්ති සාකච්ඡාවකදී කඳුළු සලමින් ඇය සඳහන් කළේ, සිය මවට පීඩනයක් නොදිය හැකි හෙයින් තමන් තායිලන්ත රූ රැජිණ කිරුළ අත්හරින බව ය.

ඇය එම ප්‍රකාශය කළ අවස්ථාව ඉතාමත් හැඟුම්බර සංවේදී අවස්ථාවක් විය.

මේ වසරේ තායිලන්තයේ රූ රැජිණ වෙලුරී දිත්සායාබුට් කිරුළ පැළඳි මොහොත පහත දැක්වේ.

(මෙම වීඩියෝව මෙම පිටුවෙහි සිට නැරඹීමට නොහැකි නම් වීඩියෝවෙහි link එක click කර youtube තුළින් නරඹන්න)
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
GANGNAM STYLE ගීතය හරහා ලෝක ප්‍රකට වූ දකුණු කොරියානු ගායක Psy ගේ නවතම ගීතය වන HANG OVER ගීතය මේ වන විට ලොව පුරා ජනප්‍රිය වෙමින් පවතී.

එම ගීතය Psy ගේ නිල youtube පිටුවෙහි පළ කර ඇත්තේ, පෙරේදා (ජූනි 08) දිනයේදී ය.

ඒ අනුව, ගතවූ දින එකහමාර තුළ එම ගීතය නරඹා ඇති වාර ගණන මිලියන 16 ඉක්මවා තිබේ.

මෙම ගීතය Psy ගායනා කර ඇත්තේ Snoop Dogg සමග එක්ව ය.

(මෙම වීඩියෝව මෙම පිටුවෙහි සිට නැරඹීමට නොහැකි නම් වීඩියෝවෙහි link එක click කර youtube තුළින් නරඹන්න)
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ප්‍රංශයේ පැරිස් නුවර පිහිටි Pont des Arts පාලම ලොව පුරා ප්‍රචලිතව ඇත්තේ, ප්‍රේමවන්තයින් සිය ආදරය සංකේතවත් කිරීම සඳහා පැමිණෙන සුවිශේෂී ස්ථානයක් ලෙස ය.

එහි සුවිශේෂත්වය වනුයේ, ආදරවන්තයින් එහි පැමිණ සිය ආදරය සංකේතවත් කරමින් ඔවුන් දෙදෙනොගේ නම් සහිත ලොක් (Lock) දෙකකට ඉබි යතුරු දමා එම යතුරු ජලාශයට විසි කිරීම ය.

දශක ගණනාවක් පුරා මෙහි එල්ලා ඇති ඉබි යතුරුවල බර නිසා පාලම කඩා වැටීමට ආසන්න තත්ත්වයකට පත්ව ඇතැයි ප්‍රංශ පොලීසිය පවසයි.

හොලිවුඩ් සුපිරි නළු ලියනාඩෝ ඩිකැප්‍රියෝ ආදර පාලම නැරඹීමට ගිය අවස්ථාවක්

මේ හේතුවෙන් පාලම මතට පිවිසීම අද දිනයේ සිට තහනම් කෙරුණු අතර එහි ඇති ඉබි යතුරු ඉවත් කිරීමට කටයුතු කර තිබේ.

ආදරවන්තයින් යම් විශ්වාසයකින් එහි රැඳවූ ඉබි යතුරු ඉවත් කිරීම සදාචාර සම්පන්න නොවන බවට ඇතැම් පිරිස් චෝදනා කරති.

(මෙම වීඩියෝව මෙම පිටුවෙහි සිට නැරඹීමට නොහැකි නම් වීඩියෝවෙහි link එක click කර youtube තුළින් නරඹන්න)
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
හෙළයේ මහා ගත්කරු මාර්ටින් වික්‍රමසිංහයන් සිංහල සාහිත්‍යයට කළ සේවාව සමරමින් රචනා තරගයක් පැවැත්වීමට කටයුතු යොදා තිබේ.

ජාතික කියවීමේ මාසය වෙනුවෙන් මෙය සංවිධානය කරනුයේ, ජාතික පුස්තකාල හා ප්‍රලේඛන සේවා මණ්ඩලය සහ මාර්ටින් වික්‍රමසිංහ භාරකාර මණ්ඩලය ඒකාබද්ධව ය.

වයස අවරුදු 12-15 යටතේ සහ 16-18 යන වයස් කාණ්ඩ දෙකක් යටතේ සිංහල සහ දෙමළ භාෂාවෙන් මෙම තරගය පැවැත්වේ.

මේ පිළිබඳව වැඩි විස්තර කොළඹ 07, නිදහස් මාවතේ ජාතික පුස්තකාල හා ප්‍රලේඛන සේවා මණ්ඩලයට පැමිණ හෝ දූරකතන අංක 0112685197 / 0112674386 ඔස්සේ ලබා ගැනීමට හැකි වේ.

මහා ගත්කරු මාර්ටින් වික්‍රමසිංහයන් ජීවත් වූ කොග්ගල නිවස

මාර්ටින් වික්‍රමසිංහයන් භාවිත කළ මෙවලම්

මාර්ටින් වික්‍රමසිංහයන්ගේ නිවසේ පිහිටි කෞතුකාගාරය

මාර්ටින් වික්‍රමසිංහයන්ගේ කෘති කිහිපයක්
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඉන්දියාවේ බහුල ලෙස ස්ත්‍රී දූෂණ, සමූහ දූෂණ සහ කාන්තා හිංසන ආදී සමාජ විරෝධී ක්‍රියා වාර්තා වෙමින් පවතී.

මෙය සමස්ත ඉන්දීය සමාජයට ම කැලලක් බවට පත්වෙමින් තිබේ.

බොලිවුඩ් සිනමාවේ වීරයෙකු වන සුපිරි නළු ආක්ෂේ කුමාර් සිය වීරත්වය රිදී තිරය තුළ පමණක් නොව සාමාන්‍ය ජීවිතයේදී ද පවත්වාගෙන යාම සඳහා පියවරක් ගැනීමට අවධානය යොමු කර ඇත්තේ, ඉන්දීය සමාජය කඩා වැටෙමින් තිබෙන මොහොතක ය.

ඔහුගේ වෑයම දුර්වලත්වය කරපින්නාගෙන උපත ලද ස්ත්‍රිය ශක්තිමත් කිරීමේ වැඩපිළිවෙළකි.

ඒ සඳහා ඔහු ස්ත්‍රීන් තුළ ස්වයං ආරක්ෂක හැකියාවන් වර්ධනය කිරීම සඳහා විශේෂ පාසලක් ආරම්භ කිරීමට සැලසුම් කර තිබේ.

එම පාසල හරහා ස්ත්‍රීන්ට මාර්ෂල් ආර්ට් සහ ටයික්වන්ඩෝ යන සටන් කලා ඉගැන්වීමට නියමිත ය.

ආක්ෂේ කුමාර් හුදු කාඩ්බෝඩ් වීරයෙකු නොවන අතර ඔහු මාර්ෂල් ආර්ට් සටන් කලාව මැනවින් ප්‍රගුණ කළ අයෙකු වන අතර ටයික්වන්ඩෝ සටන් කලාව සඳහා කළු පටි ලබාගත් දක්ෂයෙකි.

ඔහු පවසන්නේ, තමන් උගත් දේ තුළින් සමාජයට යම් වැඩදායී සේවාවක් කිරීම සිය අරමුණ බව ය.

ඉන්දියාවේ අනාරක්ෂිත ස්ත්‍රියට සිය ආරක්ෂාව තමන්ට ම සලසා ගත හැකි ක්‍රමවේදයක් සැකසීම ඔහුගේ අරමුණ වී තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
The Voice රියැලිටි ටීවී වැඩසටහනේ ඉතාලි නිෂ්පාදනයේ මෙවර පළමු ස්ථානය එරට ක්‍රිස්තියානි කන්‍යා සොහොයුරියකට හිමිව තිබේ.

ක්‍රිස්ටිනා ස්කූසියා නමැති එම කන්‍යා සොහොයුරිය එම ගායන තරගයට සහභාගි වී සිටියේ ද සිය නිල ඇඳුමෙන් ය.

25 හැවිරිදි ඇය The Voice කිරුළ දිනා ගැනීමෙන් අනතුරුව ඒ පිළිබඳව දෙවියන් වහන්සේට ස්තුති කළා ය.

ඇය පැවසුවේ, සිය ගායනා තුළින් දෙවියන් වහන්සේගේ ආශ්චර්යය ඉස්මතු කිරීමට වෑයම් කළ බව ය.

(පහත දැක්වෙන්නේ, ඇය මෙම තරගයේ පූර්ව වටයකදී ගැයූ ගීයකි)
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ඉන්දියාවේ වඩා ත් ආකර්ෂණීය ම කාන්තාවන් අතර තුන් වන ස්ථානය ශ්‍රී ලාංකික බොලිවුඩ් නිළි ජැක්ලින් ෆර්නැන්ඩස්ට හිමිව තිබේ.

ජැක්ලින් මෙම ස්ථානයට පත්ව ඇත්තේ, ටයිම්ස් ඔෆ් ඉන්ඩියා (Times of India) පුවත්පත කළ සමීක්ෂණයකිනි.

මේ සම්බන්ධයෙන් අදහස් දක්වන ජැක්ලින් ෆර්නැන්ඩස් පවසන්නේ, තමන් ඒ පිළිබඳව බෙහෙවින් සතුටු වන බව ය.

තමන් පිළිබඳව ඉන්දීය ජනතාව දක්වන ආකර්ෂණය තමාට ශක්තියක් බව ද ඇය සඳහන් කළා ය.

ඉන්දියාවේ වඩා ත් ආකර්ෂණීය ම කාන්තාවන් අතර පළමු ස්ථානය දීපිකා පාදුකෝන්ට හිමිව ඇති අතර දෙවන ස්ථානය කට්‍රිනා කයිෆ්ට හිමිව තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
රූපවාහිනී සමීක්ෂණ වාර්තා හෙවත් රේටිංස් සකස් කිරීම සඳහා යොදා ගන්නා මිනුම් දඬු සම්බන්ධ විශ්වසනීයත්වය පිළිබඳව ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල සහ අමාත්‍යංශ ලේකම් ආචාර්ය චරිත හේරත් යන මහත්වරුන් අද රූපවාහිනී මාධ්‍ය ආයතන ප්‍රධානීන් සමග අද විශේෂ සාකච්ඡාවක නිරත වූහ.
මෙම සාකච්ඡාවේදී රූපවාහිනී මාධ්‍ය ආයතන ප්‍රධානීන් පෙන්වා දුන්නේ, සමීක්ෂණ වාර්තා සකස් කිරීමේදී භාවිත කරන මිනුම් දඬුවල විශ්වසනීයත්වය සම්බන්ධයෙන් ගැටලු ඇති බව ය.

එබැවින් මෙම මතභේදාත්මක තත්ත්වයට පිළියමක් යොදන තෙක් වත්මන් සමීක්ෂණ වාර්තා සකස් කිරීම අත්හිටුවන ලෙස ඔවුහු ඉල්ලීමක් කළහ.

ඊට ප්‍රතිචාර දක්වමින් අමාත්‍ය කෙහෙළිය රඹුක්වැල්ල මහතා ප්‍රකාශ කළේ, විද්වත් කමිටුවක් පත් කර මෙම සමීක්ෂණ වාර්තාවල විශ්වසනීයත්වය පිළිබඳව ස්වාධීන විශ්ලේෂණයක් සිදුකරන බව ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සිනමා ක්ෂේත්‍රය තුළ තමන්ට මිතුරන් නොමැති බව ජනප්‍රිය බොලිවුඩ් නිළියක වන සෝනාක්ෂි සින්හා පවසයි.

ඇය සඳහන් කළේ, තමන් බොහෝ අවස්ථාවල තනිව සිටීමට ප්‍රිය කරන බව ය.

වෙනත් නළු නිළියන් සමග සබඳතා පැවැත්වීමට තමන් කැමැත්තක් නොදක්වන බව ද සෝනාක්ෂි සින්හා සඳහන් කළා ය.

26 හැවිරිදි ඇය පවසන්නේ, සිනමා නිර්මාණ සඳහා වෙනත් නළු නිළියන් සමග කටයුතු කිරීමේ අකමැත්තක් තමන් තුළ නොමැති බව ය.

තමන්ට ක්ෂේත්‍රයේ පුද්ගලයින් මුණ ගැසෙනුයේ, සම්මාන උළෙලවලදී පමණක් බව ද සෝනක්ෂි සින්හා පැවසීය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සුපිරි හොලිවුඩ් නළු බ්‍රැඩ් පිට් සමග සිය විවාහය නුදුරු දිනයක සිදු නොවන බව සුපිරි හොළිවුඩ් නිළි ඇන්ජලිනා ජොලී පවසන්නී ය.

ඇය සඳහන් කරන්නේ, ඔවුන් දෙදෙනා ජනප්‍රිය  පුද්ගලයින් බැවින් එම අවස්ථාවට සූදානම් වීමට විශාල කාලයක් අවශ්‍ය බව ය.

කෙසේ වෙතත් සිය විවාහ උත්සවය පැවැත්විය යුතු ආකාරය පිළිබඳව දරුවන් ඇතුළු පවුලේ සාමාජිකයින් සමග එක් ව සාකච්ඡා කරන බව ද ඇන්ජලිනා ජොලී වැඩි දුරට ත් පවසන්නී ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
හොලිවුඩ් නළු බ්‍රැඩ් පීට්ට නාඳුනන පුද්ගලයෙකුගෙන් ප්‍රහාරයක් එල්ල වී තිබේ.

ඒ, නවතම හොලිවුඩ් චිත්‍රපටයක් වන Maleficentහි හඳුන්වා දීමේ වැඩසටහනක් සඳහා රතු පලස මතින් ගමන් කරමින් සිටියදී ය.

ඔහුගේ සහකාරිය වන ඇන්ජලීනා ජොලී එම චිත්‍රපටයට රංගනයෙන් දායක වේ.

හොලිවුඩ්හි එල් කැපිටාන් රංග ශාලාවේ පැවති මෙම උත්සවයට රතු පලස මතින් බ්‍රැඩ් පීට් සහ ඇන්ජලීනා ජොලී ගමන් කරමින් සිටි අවස්ථාවේ සිනමා ලෝලියෙකු රතු පලස මතට පැන ඔහුට පහර දුන් බව සිද්ධිය ඇසින් දුටුවන් පවසා තිබේ.

කෙසේ වෙතත්, එම ප්‍රහාරයෙන් බ්‍රැඩ් පීට්ට හානියක් සිදුව නොමැති අතර ඔහු අදාළ උත්සවයට සහභාගි වී ඇත.

පහර දුන් පුද්ගලයා එම අවස්ථාවේදී අත්අඩංගුවට ගැනිණි.

පහර දීමට හේතුව මෙතෙක් අනාවරණය වී නොමැත.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ජැක්ලින් ෆර්ඩිනැන්ඩස් යනු ශ්‍රී ලාංකික සම්භවයක් සහිත ජනප්‍රිය බොලිවුඩ් නිළියකි.

මේ වන විට 28 වන වියේ පසුවන ඇය ශ්‍රී ලංකාවට වඩා ජනප්‍රියත්වයක් ඉන්දියාව තුළ හිමි කරගෙන සිටී.

ඒ, ඇය රංගනයෙන් දායක වූ බොලිවුඩ් චිත්‍රපට රැසක් අතිශයින් ජනප්‍රිය වීම හේතුවෙනි.

ඉන්දියාවේ Hindustan Times පුවත්පත ඇය සමග කළ සම්මුඛ සාකච්ඡාවක් පහත දැක්වේ.

එහිදී ඇය සිය පෞද්ගලික ජීවිතය, ආදරය, සිනමාව සහ සමාජ ජාල වෙබ් අඩවි පිළිබඳව දැක්වූ අදහස් පළ වෙයි.

ආදරය ගැන කියන්නෙ කුමක් ද?

“මම තව ම තනිකඩ යි. මේ මොහොතේ මම අවධානය යොමු කරන්නෙ මගේ වෘත්තිය පිළිබඳව පමණ යි. මට අවශ්‍ය විශිෂ්ට සිනමාකරුවන් සමග විශිෂ්ට චිත්‍රපටවලට දායක වීමට යි”

සල්මන් ඛාන් සමග කළ රංගනය ගැන අදහස් දැක්වුවොත්?

“සල්මන් සමග රඟපෑමෙන් මම ගොඩක් සතුටක් ලැබුවා. (සජිඩ් නඩියවාලාගේ Kick චිත්‍රපටය) ඒක වචනයෙන් විස්තර කරන්න අමාරුයි. අවංකව ම මම ඔහුගේ ගොඩක් දේ ඉගෙන ගත්තා”

පළමු වරට ද්විත්ව රංගනයක නිරත වීම ගැන හිතන්නේ කුමක් ද?

ඒ රංගනය ක‍ළේ අලුත් අධ්‍යක්ෂවරයෙකු වන වික්‍රම්ජිත් සිංගේ චිත්‍රපටයක් වෙනුවෙන්. එහි මම චරිත දෙකකට පණ පොවනවා. ඊට අමතරව, අර්ජුන් රම්පාල් සහ රන්බීර් කපූර් එහි රඟපානවා. ඒක සතුට වගේ ම විශාල අභියෝගයකට මුහුණ දුන් චිත්‍රපටයක්.

ඔබගේ බොලිවුඩ් සිනමා ජීවිතය ගැන හිතන්නේ කුමක් ද?

ඒක විශාල අරගලයක්. ඒත් මම ඒ තුළ මාව හොයා ගන්න උත්සහ කළා. බොලිවුඩ් සිනමා කර්මාන්තයේ පසුබෑමකට ලක් නොවී ආරක්ෂා වී සිටීම දුෂ්කර යි.

කටකතාවලට ප්‍රතිචාර දක්වන්නේ කෙසේ ද?

ඒ වගේ කටතකාවලට ප්‍රතිචාර දක්වන්න තියෙන හොඳ ම මාධ්‍ය තමයි, සමාජ ජාල වෙබ් අඩවි. ඒ හරහා අපිට අපේ අදහස් ඍජුව ම දක්වන්න හැකියාවක් පවතිනවා.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සිරස සුපර් ස්ටාර් වැඩසටහනෙන් ඇතැම් තරගකරුවන් ඉවත් වීම මෑත කාලයේ විවාදාත්මක මාතෘකාවක් බවට පත්ව තිබේ.

අන්තර්ජාලය තුළ ද එය අතිශයින් විවාදාත්මක කරුණක් බවට පත්වී අවසන් ය.

මෙවැනි පසුබිමක් තුළ පසුගිය සෙනසුරාදා සිරස සුපර් ස්ටාර් වැඩසටහන පැවැත්වුණේ සාධාරණත්වය රැකගැනීමේ යම් යම් වෙනස්කම් ද ඇතුළත්වයි.


සිරස සුපර් ස්ටාර් සීසන් සික්ස් සඳහා ඉදිරිපත් වූ රාජගිරියේ හර්ෂ චතුරංගට ඊයේ ඉවත් වීමට සිදුවිය.

හර්ෂ චතුරංග ඉවත් වීමෙන් ටික වේලාවකට පසු රාජගිරිය ප්‍රදේශයේ සිට පිරිසක් සීමාසහිත කැපිටල් මහරාජා සංවිධානයේ මූලස්ථානය ඉදිරිපිටට පැමිණ විරෝධතාවක නිරත වුණේ ඊයේ රාත්‍රියේයි.

ඔවුන් ඉල්ලා සිටියේ හර්ෂ චතුරංගට යළිත් අවස්ථාව ලබාදෙන ලෙස ය.

අනතුරුව එම ස්ථානයට පැමිණ සිටි පොලීසිය මෙම පිරිසට දැනුම් දුන්නෙ සාකච්ඡාවක් සඳහා හෙට පෙරවරු දහයට නියෝජිතයින් පිරිසක් එවන ලෙස ය.

පොලිසිය පැමිණ ටික වේලාවකට පසු උද්ඝෝෂණයේ නිරතව සිටි පිරිස විසිර ගිය හ.

ඊයේ පැමිණි පිරිස කළ ඉල්ලීම අනුව අද පෙරවරු 10.30ට පමණ ඔවුන්ගේ නියෝජිතයින් පිරිසක් සිරස ප්‍රධාන කාර්යාලයට පැමිණියේ කළමණාකාරිත්වය සමග සාකච්ඡාවක් සඳහායි.

එම සාකච්ඡාව අතරතුරදීද සංවිධානාත්මක පිරිසක් බස් රථයකින් ප්‍රධාන කාර්යාලය ඉදිරිපිටට පැමිණ විරෝධතාවක නිරත වීම නිසා නොසන්සුන් තත්ත්වයක් ඇති වූහ.

අනතුරුව සාකච්ඡාව තාවකාලිකව නතර කෙරුණු අතර, කළමනාකාරිත්වය නියෝජිත පිරිසට දැනුම් දුන්නේ, සාකච්ඡාව ඉදිරියට ගෙන යාම සඳහා අදාළ පිරිස ප්‍රධාන කාර්යාලය ඉදිරිපිටින් ඉවත් කිරීමට පියවර ගන්නා ලෙස ය.

පොලීසිය ද පැමිණ අවට ප්‍රදේශයේ තත්ත්වය පාලනය කිරීමට මැදිහත් වූ අතර, සාකච්ඡාවට පැමිණි නියෝජිතයින් එහි ගොස් විරෝධය පළ කළ පිරිස එම ස්ථානයෙන් පිටත් කර හැරියේය.

නියෝජිතයින්ගේ ඉල්ලීම අනුව සාකච්ඡාව ප්‍රධාන කාර්යාලයේදී දෙවැනි වරටත් ආරම්භ වුයේ ඉන්පසුවයි.

සාකච්ඡාවෙන් අනතුරුව නියෝජිත කණ්ඩායමේ සාමාජිකයෙකු නිව්ස්ෆස්ට් වෙත අදහස් පළ කළේය.

හර්ෂ 4 වෙනියට ඇවිල්ලා අවසන් 4 දෙනා අතරට ඇවිල්ල තව 3 දෙනෙක් ආවා කියල ඊයේ ඉවත් වුණා.නමුත් ඇත්තෙන්ම අපි දැක්කෙ ලොකු අසාධාරණයක් තවත් කට්ටියක් අරගෙන.නමුත් අපි මේ නිලධාරීන් එක්ක කතා කරාම හර්ෂගේ ජීවිතේ තියෙන්නේ ඇත්තෙන්ම හර්ෂව අඳුරන්නේ සිරස මාධ්‍යයේ මේ වැඩසටහන සුපර් ස්ටාර් නිසා.දුර ගමනක් යා හැකියි.වොරන්ටි එකක් දුන්නා අපිට.හර්ෂව අත්හරින්නේ නැහැ හොඳ ගමනකට මග පාදල දෙනව කියලා.ඉතිං අපි ඒක පිළි අරගෙන දැන් සාකච්ඡාව අවසන් කළා
උසස් පොලිස් නිලධාරීන් පිරිසක් ද එහිදී ප්‍රධාන කාර්යාලයට පැමිණ සිටි අතර, සාකච්ඡාවෙන් අනතුරුව නියෝජිත පිරිස ද පිටව ගිය හ.

සිරස සුපර් ස්ටාර් ජයග්‍රාහකයාට ලැබෙන ත්‍යාග මුදල රුපියල් කෝටියක් බැවින් ඇතැම් පිරිස් එස්.එම්.එස්. හරහා මෙම අවස්ථාව අවභාවිත කරන්නට ද පෙළඹී සිටින බව කළමනාකාරිත්වය නිරීක්ෂණය කර තිබේ.

එබැවින් කළමනාකාරිත්වය තීරණය කළේ, සියයට හැටක් එස්.එම්.එස්. තුළිනුත්, සියයට 40ක් විනිසුරු තීරණය අනුවත් ලබා ගනිමින් අවසන් ප්‍රතිඵලයට එළඹීමටයි.

කළමනාකාරිත්වය මෙම පියවර ගත්තේ, ශ්‍රී ලංකාවේ සිටින මුළුමහත් තරුණ ප්‍රජාවටම විවෘත සුපර් ස්ටාර් වැඩසටහනට සහභාගි වන සෑම තරාතිරමකම දක්ෂයින්‍ට සාධාරණය ඉටු කිරීමේ අරමුණින් ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් සිනමා නළු නිළි යුවළක් වන රන්බීර්  සිං සහ දීපිකා පාදුකෝන් අතර ප්‍රේම සබඳතාවක් පවතින බවට නොයෙකුත් තොරතුරු පළ විය.

ඔවුන් දෙදෙනා රංගනයෙන් දායක වූ රාම්-ලීලා (Ram-Leela) චිත්‍රපටය තිරගත වීමෙන් අනතුරුව එම තත්ත්වය තව ත් කතාබහට ලක්විය.

කෙසේ වෙතත්, එම තොරතුරු සාවද්‍ය බව රන්බීර් සිං ඉන්දියාවේ PTI ප්‍රවෘත්ති ඒජන්සියට පවසා තිබේ.

එම පුවත් ඒජන්සිය සමග පැවති සාකච්ඡාවකදී රන්බීර්  සිං පවසා ඇත්තේ, ඇය තමන්ගේ සමීපතම මිතුරියක් පමණක් බව ය.

සිය ජීවිතයේ තමන්ට හමුවූ වඩා ත් ම ආශ්චර්යවත් පුද්ගලයා ඇය බව ද ඔහු සඳහන් කර ඇත.

රංගන ශිල්පිණියක් ලෙස ත්, වෘත්තීයමය කාන්තාවක් ලෙස ත් තමන් බෙහෙවින් දීපිකා පාදුකෝන්ට ගෞරව කරන බව ඔහු ප්‍රකාශ කළේ ය.

මෙතෙක් තමන් සහ දීපිකා අතර සබඳතාවක් ඇති බවට තොරතුරු පළවී ඇතැයි තමන් නොදැන සිටි බව ත්, ඒ පිළිබඳව අවධානය යොමු කිරීමට තමන්ට අවශ්‍යතාවක් නොමැති බව ත් ඔහු අවධාරණය කර තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සුපිරි බොලිවූඩ් නළු ෂාරුක් ඛාන් ලෝකයේ දෙවැනි ධනවත්ම නළුවා බවට පත්ව තිබේ.

ඔහුගේ වටිනාකම ඩොලර් මිලියන 600කි.

විකට නළු ජෙරි සේන් ෆෙල්ඩ් (Jerry Seinfeld), වෙල්ත් එක්ස් (Wealth X) හොලිවූඩ් සහ බොලිවූඩ් ධනවත්ම ලැයිස්තුවට අනුව ලෝකයේ පොහොසත්ම නළුවායි.

ඔහු ඩොලර් මිලියන 820ක වටිනාකමකින් යුත් බව ට ඇස්තමේන්තු කොට තිබේ.

තුන්වන ස්ථානය හිමිකර ගත් නළු ටොම් කෲස්ගේ වටිනාකම ඩොලර් මිලියන 480කි.

ෂාරුක් ඛාන් හොලිවූඩ් සිනමාවේ ටොම් හැන්ක්ස්, ක්ලින්ට් ඊස්ට් වූඩ් සහ ඇඩම් සැන්ඩ්ලර් යන නළුවන්ට වඩා පොහොසත් බවට වෙල්ත් එක්ස් (Wealth X) ආයතනය පවසයි.

ඉන්දියාවේ පමණක් නොව ජාත්‍යන්තර වශයෙන් අතිශයින්ම ජනප්‍රිය ෂාරුක් ඛාන් ඉන්දියාවේ හැඳින්වෙන්නේ බොලිවූඩ් බාඩ්සා නැත්නම් බොලිවූඩ් සිනමා සක්විති යනුවෙනි.

ෂාරුක් ඛාන් චිත්‍රපට නිෂ්පාදකයෙක්. රූපවාහිනී වැඩසටහන් ඉදිරිපත් කරන්නෙක්. ඉන්දීය ක්‍රිකට් සමාජයක අයිතිකරුවෙක්. එසේම ධානපතියකි.

ඔහු බොලිවූඩ් චිත්‍රපට 50කට වැඩි ගණනක රංගනයෙන් දායක වී තිබේ.

බීබීසීය පවසන ආකාරයට ඔවුන්ගේ දිල්ලි වාර්තාකරු විකාස් පාන්දේ පැවසුවේ ෂාරුක් ඛාන් සම්බන්ධ මෙම ප්‍රවෘත්තිය ඉන්දීය මාධ්‍යයට ලැබුණ විට එය පුදුම එලවන තොරතුරක් නොවුන බව ය.

ව්‍යාපාරිකයෙක්

ඔහු චිත්‍රපටකරුවකු පමණක් නොව ව්‍යාපාරිකයකු බවත් වටහා ගත යුතු බවය ඔහු පවසයි.

ඔහුට අයිති ක්‍රිකට් කණ්ඩායමක් ඉන්නවා. ඔහු චිත්‍රපට නිෂ්පාදනාගාරයක් පවත්වාගෙන යනවා. ඒ සියල්ලටම වඩා වැදගත් වන්නේ ඔහු තමන්ගේ චිත්‍රපට නිෂ්පාදනය කරනවා. මේවයින් ඔහුට දිගටම ලාභ ලැබෙනවා. ඉතින් මේ ඔක්කොම බලපුවම ඔහු දෙවැනි පොහොසත් නළුවා කියන එක පුදුම වෙන්න කරුණක් නොවෙයි
පුවත් පත් වාර්තා ප්‍රතිචාර පිළිබඳව තව දුරට ත් අදහස් දක්වමින් බීබීසියේ දිල්ලි වාර්තාකරු විකාස් පාන්දේ පැවසුවේ ෂාරුක් ඛාන් අමෙරිකානු නළු ටොම් කෲස් සහ අමෙරිකානු විකට නළු ඇඩම් සැන්ඩ්ලර් ට වඩා පොහොසත් ආදී වශයෙන් පුවත් පත් වාර්තා පලකොට ඇති බව ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සිරස සුපර් ස්ටාර් අවසන් අදියරේ ජයග්‍රාහි තරගකරුවන් තෝරා ගැනීම සඳහා විනිශ්චය මණ්ඩලයට ද අවස්ථාව ලබාදීමට තීරණය කර තිබේ.

ඒ අනුව මෙතැන් සිට ජයග්‍රාහකයින් තෝරා ගැනීමේදී විනිශ්චය මණ්ඩලයට 40% ක අභිමතයක් ප්‍රකාශ කළ හැකියි.

අක්‍රමිකතා මගහරිමින් ප්‍රේක්ෂක මතය වඩාත් ඵලදායි කිරීම මේ තීරණයට හේතු විය.

සිරස සුපර් ස්ටාර් හයවන අදියරේ අවසන් අදියර දැන් ක්‍රියාත්මක වේ.


ඒ අනුව මේ වනවිට තරගකරුවන් සිව් දෙනෙක් අවසන් අදියරට සුදුසුකම් ලබා අවසන් ය.

ඊට අමතරව වයිල් කාඩ් ක්‍රමයෙන් යළි එක් වූ තිදෙනෙකු ද තරග වදී.

කෙසේ වෙතත් වයිල් කාඩ් තුළින් යළිත් තිදෙනෙකුට අවස්ථාව ලබාදීම පිළිබඳව අවසන් අදියරේදි ජයග්‍රහණය කර ඉදිරියට පැමිණි සිව්දෙනා සහ ඔවුන්ගේ ආධාරකරුවන් විරෝධය පල කළහ.

එම විරෝධයත් සමඟ පසුගිය දා තරගාවලිය රූගත කිරීමේදි උණුසුම් තත්ත්වයක් ඇති විය.

එස්.එම්.එස්. මනාපයෙන් තේරි ඉදිරියට පැමිණ ඇත්තේ ගයාන් අරෝෂ, හර්ෂ චතුරංග, නුවන් බුලත්සිංහල සහ මුදිත ජයකොඩියි.

චාමර ප්‍රසාද්, ටෙහානි ඉමාරා සහ කණිෂ්ක ශාලින්ද වයිල් කාඩ් තුළින් යළි තරගයට එක් වූහ.

තරගකරුවන් තරගයේ යෙදෙනවා ද නැද්ද යන්න පිළිබඳව බාහිර පාර්ශ්වයන්ගෙන් එල්ලවන මැදිහත්වීම හෙළා දකින සිරස සුපර් ස්ටාර් නිෂ්පාදක කණ්ඩායම තම තීරණය කිසිසේත් වෙනස් නොකරන බව අවධාරණය කළේය.

රුපියල් කෝටියක් වු විශාල තැගි මුදල දිනා ගැනීමේදි කිසිවෙකුටත් අසාධාරණයක් සිදු නොවීමට වග බලාගන්නා නිෂ්පාදක කණ්ඩායම තරගකරුවන් තේරීමේ ක්‍රමයට වෙනස්කම් ද එක් කර තිබේ.

ඒ අනුව ඉදිරියේදි එක් දුරකතන අංකයකින් යොමුකළ හැක්කේ එස්.එම්.එස්. මනාප 10 ක් පමණි.

ඊට අමතරව විනිශ්චය මණ්ඩලය 40% ක තම අබිමත මතය ද ඉදිරි‍යේදි පල කරනු ඇති.

කිසිදු තෙවන පාර්ශ්වයක අභ්‍යන්තර මැදිහත්වීම්වලට ඉඩක් නොදෙන අතර සිරස සුපර් ස්ටාර් කිරුළේ නියම හිමිකරුවා තෝරා ගැනී‍මේ ශුද්ධ අයිතිය සුරකින බවත් ඒ සඳහාවන සියලු මැදිහත්වීම් සහ අභියෝග පරාජය කරන බවත් නිෂ්පාදක කණ්ඩායම අවධාරණය කළේය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
(මෙම වීඩියෝව මෙම පිටුවෙහි සිට නැරඹීමට නොහැකි නම් වීඩියෝවෙහි link එක click කර youtube තුළින් නරඹන්න)


මෙවර ප්‍රංශයේ කාන් සිනමා සම්මාන උළෙලේ වැඩි ම ආකර්ෂණය දිනාගත් නිළියක බවට බොලිවුඩ් සුපිරි නිළි අයිෂ්වර්යා රායි පත් විය.

ඇය සැරසී සිටි රත්‍රන් පැහැති සුවිශේෂී ඇඳුම කෙරෙහි විදෙස් මාධ්‍යවේදීන්ගේ වැඩි අවධානයක් යොමු විය.

ඇතැම් මාධ්‍ය එම අවස්ථාව වාර්තා කළේ, අයිෂ්වර්යා රායි කාන් සිනමා උළෙල රනින් බැබලවූ බවට ය.

මේ ඇයගේ ඡායාරූප කිහිපයකි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ප්‍රංශයේ කාන් සිනමා සම්මාන උළෙලේ සභාපති ගිලස් ජේකොබ් ඉරානයේ නිළියකට හාදුවක් දීමට ගොස් දැඩි ආන්දෝලනයකට ලක්ව සිටී.

ඔහු බටහිර ආචාර ක්‍රමය අනුව හාදුවක් දෙමින් සුබ පතා ඇත්තේ, ඉරාන නිළියක වන ලයිලා හටාමි නමැත්තියකි.

මේ පිළිබඳව ඉරාන මාධ්‍ය වාර්තා කර ඇත්තේ, මෙය ඉරාන කාන්තාවකගේ පාරිශුද්ධත්වයට කළ නින්දාවක් බව ය.

ලයිලා හටාමි කාන් සිනමා සම්මාන උළෙලට සහභාගි වීම ද ආගමික විශ්වාසයන් උල්ලංඝණය කිරීමක් බව ඉරාන සංකෘතික කටයුතු පිළිබඳ නියෝජ්‍ය අමාත්‍යවරයා පවසා තිබේ.

මේ සම්බන්ධයෙන් අදහස් දක්වමින් කාන් සිනමා සම්මාන උළෙලේ සභාපති ගිලස් ජේකොබ් සිය tweet පණිවුඩයකින් පවසා ඇත්තේ, තමන් ලයිලා හටාමිගේ කම්මුල පමණක් සිපගත් බව ය.

එය බටහිර රටවල සාමාන්‍ය ආචාර ක්‍රමයක් බව ද ඔහු වැඩිදුරට ත් පෙන්වා දී තිබේ.

එහෙත්, මෙම සිද්ධිය ඉරාන මාධ්‍ය මෙන් ම එරට රජයේ බලධාරීන් ද දැඩි ලෙස හෙළා දැක ඇත.

ලයිලා හටාමි තවමත් ඉරානයේ වෙසෙන අතර ඔහුගේ සැමියා ද රංගන ශිල්පියෙකි.

(මෙම වීඩියෝව මෙම පිටුවෙහි සිට නැරඹීමට නොහැකි නම් වීඩියෝවෙහි link එක click කර youtube තුළින් නරඹන්න)
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
හොලිවුඩ් නිළි පැමෙලා ඇන්ඩර්සන් සිය අතීතය පිළිබඳව කළ විවරණයකින් ප්‍රංශයේ කාන් (Cannes) නගරය මෙන් ම ලෝකය ම කැළඹීමට පත්ව තිබේ.

ඒ, තමන් කුඩා දරුවෙකුව සිටි සමයේ අවස්ථා රැසකදී බරපතළ ලිංගික අපචාරවලට ලක්වූ බවට ඇය ප්‍රසිද්ධියේ කළ ප්‍රකාශයක් හේතුවෙනි.

The Baywatch නමින් ලොව පුරා ප්‍රචලිත වූ ටෙලිනාට්‍ය මාලාවේ ප්‍රධාන චරිතයට පණ පෙවූ පැමෙලා ඇන්ඩර්සන් කාන් සිනමා සම්මා උළෙලට සහභාගි වීම සඳහා ප්‍රංශයට පැමිණ සිටින අතරතුර සහභාගි වූ සත්ත්ව ශුභසාධන වැඩසටහනකදී ඇය මෙම තොරතුරු හෙළි කළා ය.‍

46 හැවිරිදි පැමෙලා එහිදී පැවසුවේ, වයස අවුරුදු 6 තමන් පළමු වරට තමන්ව රැක බලා ගැනීම සඳහා ‍යොදවා සිටි කාන්තාව අතින් ලිංගික අතවරයට ලක්වූ බව ය.

පසුව වයස අවුරුදු 12දී සිය මිතුරියක සමග ඇයගේ පෙම්වතාගේ නිවසට ගොස් සිටි අවස්ථාවක ඔහුගේ වැඩිමල් සොහොයුරා විසින් තමන් දූෂණය කරනු ලැබූ බව ඇය ප්‍රකාශ කළා ය.

ඉන් වසර කිහිපයකට පසු සිය හිටපු පෙම්වතෙකු සහ ඔහුගේ මිතුරන් පිරිසක් විසින් තමන් සමූහ දූෂණයකට ලක් කළ බව ද ඇය හෙළි කළා ය.

මිනිසුන් විශ්වාස කිරීම හේතුවෙන් තමන් අතීතයේ කරදර රැසකට මුහුණ දුන් බව ත්, තමන් සතුන්ට ආදරය දැක්වීමට හේතුව එම අතීත අත්දැකීම් බව ත් ඇය පැවසීය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බ්‍රිතාන්‍යයේ ජනප්‍රියතම ගී ඇල්බම් (albums) අතර සුපිරි පොප් ගායක මයිකල් ජැක්සන්ගේ Xscape ඇල්බමයට ප්‍රථම ස්ථානය හිමිව තිබේ.

මෙය ඔහු විසින් පටිගත කරන ලද ශ්‍රාවකයින් අතට පත් නොකළ ගී සමුච්චයකින් සමන්විත ය.

එම ගීත 1983 සහ 1999 අතර කාලය තුළ පටිගත කරන ලද ගීත වේ.

එම ගීත යළි පටිගත කිරීමෙන් අනතුරුව ඇල්බමයක් ලෙස ඉදිරිපත් කර තිබේ.

මෙහි විශේෂත්වය වන්නේ, රසිකයින් අතට පත් නොකිරීමට මයිකල් ජැක්සන් තීරණය කර ඉවත දමා තිබූ ගීත එකතුවක් රසික ප්‍රසාදයට පත් වීම ය.

මයිකල් ජැක්සන් අභාවප්‍රාප්ත වී වසර 5ක් ගත වුව ද ඔහුගේ ගීත තවමත් රසිකයින් අතර නොනැසී පවතින බවට මෙය උදාහරණයක් බව විචාරකයෝ පෙන්වා දෙති.

එම ගීත සමුච්චයෙහි ඇතුළත් Love Never Felt So Good නමැති ගීතය පහත දැක්වේ.

(මෙම වීඩියෝව මෙම පිටුවෙහි සිට නැරඹීමට නොහැකි නම් වීඩියෝවෙහි link එක click කර youtube තුළින් නරඹන්න)
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
තමන් ‍අයිෂ්වර්යා රායිගෙන් දික්කසාද වන බවට මාධ්‍යවල පළවන වාර්තා කෙරෙහි බොලිවුඩ් නළු අභිෂේක් භච්චන් දැඩි ලෙස කෝපාන්විතව ප්‍රතිචාර දක්වා තිබේ.

ඔහු Twitter වෙබ් අඩවිය ඔස්සේ සිය කෝපය පළ කර ඇත්තේ, කාව්‍යාත්මක විලාසයකට ය.

එම අපූරු Tweet පණිවිඩය පහත දැක්වේ.
ඉන් කියැවෙන්නේ, සිය දික්කසාදය පිළිබඳව තමන් දැනුවත් කිරීම සම්බන්ධයෙන් මාධ්‍යයට තමන් ස්තූතිවන්ත වන බව ය.

දික්කසාදයෙන් පසු තමන් යළි විවාහ වන දිනය ද මාධ්‍ය මගින් දැන ගැනීමට අපේක්ෂා කරන බව ද අභිෂේක් පවසා තිබේ.

මෙම Tweet පණිවිඩය කෙරෙහි ඉන්දීය මාධ්‍යවල මෙන් ම බොලිවුඩ් සිනමා ක්ෂේත්‍රය තුළ ද දැඩි අවධානයක් යොමුව ඇත.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ජනප්‍රිය පුද්ගලයින් සම්බන්ධයෙන් සංවේදී පිළිවෙතක් අනුගමනය කරන ලෙස බොලිවුඩ් නිළි ප්‍රීටි සින්ටා මාධ්‍ය සහ සාමාන්‍ය ජනතාවගෙන් විවෘත ඉල්ලීමක් කර තිබේ.

ඒ, Twitter වෙබ් අඩවිය හරහා ය.

මිනිත්තු කිහිපයක් තුළ ඇය Twitter වෙබ් අඩවිය ඔස්සේ පළ කළ tweets 15ක් මගින් ඇය ජනප්‍රිය පුද්ගලයෙකු වීමේ අවාසි පිළිබඳව මනා පැහැදිලි කිරීමක් කර තිබේ.

එය ජනප්‍රිය පුද්ගලයින් පිළිබඳව කරුණු විකෘති කර මහ ජනතාව අතරට ගෙන යන පුද්ගලයින්ට එල්ල කළ දරුණු ප්‍රහාරයක් බව විචාරකයෝ පෙන්වා දෙති.

ඇය එහිදී සඳහන් කර ඇත්තේ, ජනප්‍රිය පුද්ගලයින් සමාජය සමග ගනුදෙනු කිරීමේදී යම් සීමාවලට යටත් වන බව ය.

ප්‍රීටි සින්ටාගේ එම tweets පෙළ පහත දැක්වේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ප්‍රකට පොප් ගායිකා බියොන්සේගේ (Beyoncé) සොහොයුරිය බියොන්සේගේ සැමියාට පහර දීමට හේතුව මාධ්‍යයට අනාවරණය වී තිබේ.

New York Daily News වෙබ් අඩවියට අනුව බියොන්සේගේ සොහොයුරිය වන සෝලංගි නෝල්ස්, බියොන්සේගේ සැමියා වන Jay-Zට පහර දී ඇත්තේ, බහින් බස් වීමකින් පසුව ය.

New York City හෝටලයේ පැවති සාදයෙන් පසුව Jay-Z, තව ත් පොප් ගායිකාවක වන රිහානා (Rihanna) හමුවීමට යන බව පැවසීම මත මෙම ගැටුම හටගෙන තිබේ.

රිහානා සහ Jay-Z අතර දීර්ඝ කාලයක සිට සමීප සබඳතාවක් පවතින අතර බියොන්සේගේ සොහොයුරිය Jay-Zගෙන් විමසා ඇත්තේ, යළි නිවසට නොගොස් රිහානා හමුවීමට යන්නේ ඇයි ද? යනුවෙනි.
එම අවස්ථාවේ බියොන්සේගේ සොහොයුරිය මත් පැන් පානය කර සිට ඇති අතර Jay-Z ද ඇයට බැණ වැදී ඇත.

අනතුරුව විදුලි සෝපානයට පැමිණි පසු ඇය ඔහුට පහර පිට පහර එල්ල කළා ය.

මෙම වීඩියෝව ඊයේ දිනයේ Youtube තුළින් ලොව වැඩි ම පිරිසක් නැරඹූ වීඩියෝව බවට පත් විය.

(මෙම වීඩියෝව මෙම පිටුවෙහි සිට නැරඹීමට නොහැකි නම් වීඩියෝවෙහි link එක click කර youtube තුළින් නරඹන්න)
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සුපිරි බොලිවුඩ් නළු ෂාරුක් ඛාන් සිය උපන් දිනය වෙනුවෙන් චිත්‍රපට නිෂ්පාදක රිටේෂ් සිධ්වානිගෙන් නිවාඩුවක් ඉල්ලා තිබේ.

ඔහුගේ 49 වන උපන් දිනය ලබන නොවැම්බර් මස 2 වන දාට යෙදී ඇත.

ෂාරුක්ගේ මීළඟ චිත්‍රපටය වන Raesහි රූගත කිරීම් ආරම්භ වීමට නියමිතව ඇත්තේ, නොවැම්බර් මස 1 වන දා ය.

එම දින තීරණය කිරීමෙන් පසුව ෂාරුක් ඛාන් සිය Twitter වෙබ් පිටුව හරහා ඉල්ලා ඇත්තේ, තමන්ට නොවැම්බර් 2 වන දා නිවාඩුවක් ලබා දෙන ලෙස ය.

එම Twitter සටහන පහත දැක්වේ.

“Ritesh you will give me a day off on my Birthday na and not be a tough producer please,”
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
පසුගිය 8 වන දා පැවති සම්මාන උළෙලේදී හොඳම චිත්‍රපටය, හොඳම අධ්‍යක්ෂණය, හොඳම සංස්කරණය, හොඳම සංගීත අධ්‍යක්ෂණය සහ හොඳම නළුවා යන සම්මාන පහ ශ්‍රී සිද්ධාර්ථ ගෞතම චිත්‍රපටයට හිමිවූහ.

පසුගිය නව දිල්ලි  ජත්‍යන්තර සිනමා උළෙලේදී හොඳම චිත්‍රපටයට හිමි සම්මානය දිනා ගත්තේද ශ්‍රි සිද්ධාර්ථ ගෞතම චිත්‍රපටයයි.

චිත්‍රපටයට හිමිවූ  සම්මාන 5ද රැගෙන එහි අධ්‍යක්ෂවරයා  ඇතුළු පිරිස ඊයේ පස්වරුවේ දිවයිනට පැමිණී අවස්ථාවේ හරසරින්  පිලිගැනිණ.

මෙම චිත්‍රපටියෙන් ජනතා ප්‍රසාදයට පත්ව සිටින එහ ප්‍රධාන චරිතය රගන ගගන් මලික් උතුරු ඉන්දීයානු රංගන ශිල්පියෙකි.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
අමෙරිකානු සිනමා කර්මාන්තයේ බොක්ස් ඔෆිස් වාර්තා අනුව 2014 වසරේ වැඩිම ආදායමක් ලැබූ විදෙස් චිත්‍රපටය බවට බොලිවුඩ් චිත්‍රපටයක් වන The Lunchbox පත් වී තිබේ.

එය උපයා ඇති ආදායම අමෙරිකානු ඩොලර් මිලියන 2.7කට අධික ය.

මෙහි අන්තර්ගතය වන්නේ, මධ්‍යම පන්තික ගෘහණියක් සිය සැමියාගේ ආකර්ෂණය තමන් වෙත යොමු කර ගැනීම සඳහා ගන්නා උත්සහය යි.

එහිදී සැමියා තමන් දෙන දිවා ආහාරය භුක්ති විඳිනවා ද යන්න දැන ගැනීම සඳහා උත්සහ දරනුයේ, ඔහු වෙනත් ස්ථානයකින් ආහාර ගනී ද යන්න දැන ගැනීම සඳහා ය.

එම දිවා ආහාරය ගෙන යන පුද්ගලයින් එය මාරු කර ලබා දීමෙන් කතාව ගොඩ නැගී තිබේ.

මෙය ඉන්දීය මධ්‍යම පන්තික සමාජයේ අතිශය සුළු සංසිද්ධියක් වටා ගෙතුණු නිර්මාණශීලී චිත්‍රපටයකි.

(මෙම වීඩියෝව මෙම පිටුවෙහි සිට නැරඹීමට නොහැකි නම් වීඩියෝවෙහි link එක click කර youtube තුළින් නරඹන්න)
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
සිරස සුපර් ස්ටාර් හය වැනි අදියරේ අවසන් 12 දෙනා අතරට තේරී පත්වූ තරගකරුවන් දෙදෙනෙකුට අසාධාරණයක් සිදුවූ බව පවසමින් අද පිරිසක් උද්ඝෝෂණයක නිරත වූහ.

රත්මලානේ ස්ටයින් මැදිරි සංකීර්ණ පරිශ්‍රය ඉදිරිපිටදී ඔවුන් උද්ඝෝෂණය කළේ, අවසන් තරගකරුවන් පස් දෙනාගෙන් සිව් දෙනෙකු තෝරාගැනීමේ ප්‍රතිඵල ප්‍රකාශයට පත් කරමින් තිබියදී ය.


සිරස සුපර් ස්ටාර් අවසන් වටයේ තරගකරුවන් 12 දෙනා අතුරින් මේ වන විට ජයග්‍රාහී මාවතට පිවිස ඇති ශිල්පීන් සංඛ්‍යාව 4කි.

උද්ඝෝෂකයින් පැවසුවේ පසුගියදා ඉවත් වූ තරගකරුවන් දෙදෙනෙකුට අසාධාරණයක් සිදුව ඇති බැවින් ඔවුන් කෙසේ හෝ යළි තරගයට ඇතුළත් කරගන්නා ලෙස ය.

පසුව සිරස සුපර් ස්ටාර් බලධාරීන් උද්ඝෝෂකයින් සමග සාකච්ඡා කළහ.

මේ පිළිබඳ තවත් තොරතුරු අද රාත්‍රී 9 සිරස සුපර් ස්ටාර් වැඩසටහනෙන් බලාපොරොත්තු වන්න.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
බොලිවුඩ් නිළි ඓශ්වර්යා රායිට එරෙහිව ශ්‍රී ලාංකිකයෙකු නඩු පවරා තිබේ.

නිරෝෂන් දේවප්‍රිය නමැති එම පුද්ගලයා එසේ නඩු පවරා ඇත්තේ, ඓශ්වර්යා රායි, අභිෂේක් භච්චන් සමග විවාහ වීම නිසා තමන්ට දැඩි මානසික පීඩනයක් එල්ල වූ බවට චෝදනා කරමිනි.

ඔහු පවසා ඇත්තේ, ඓශ්වර්යා රායි සහ තමන් අතර සබඳතාවක් පැවති බවට ය.

නිරෝෂන් දේවප්‍රිය නමැත්තා මේ වන විට පදිංචිව සිටිනුයේ, තායිවානයේ ය.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ජර්මනියේ උපන් ඉන්දීය බොලිවුඩ් නිළියක වන එව්ලින් ෂර්මා ජර්මනියේ ෆ්‍රැන්ක්ෆර්ට්හිදී විශාල අකරතැබ්බයකට මුහුණ පා තිබේ.

එව්ලින් ෂර්මා පවසා ඇත්තේ, තමන් සිය දෙමාපියන් හමුවීම සඳහා ජර්මනියට ගිය අවස්ථාවේ ෆ්‍රැන්ක්ෆර්ට්හි සිටි තරුණයින් පිරිසක් තමන් හඳුනාගෙන ඡායාරූප ගැනීමට උත්සහ කළ බව ය.

ඔවුන්ට ඒ සඳහා ඉඩ දුන් පසු අනවශ්‍ය ලෙස ඡායාරූප ගැනීමට උත්සහ කර ඇත.

ඉන්පසු ඇය එම ස්ථානයෙන් පිටවී ඇති අතර අදාළ තරුණයින් ඇය ලුහුබැඳ තිබේ.

එම අවස්ථාවේ තමන් දැඩි ලෙස තැති ගත් බව ත් වහා කුලී රථයක නැගී දෙමාපියන් වෙසෙන නිවසට පැමිණි බව ත් ඇය සඳහන් කළා ය.

මෙම හිරිහැරය  ඉන්දියානු තරුණයින් පිරිසකගෙන් සිදුවීම ලජ්ජාවට කරුණක් බව ද ඇය අවධාරණය කළා ය.

2006 වසරේ බොලිවුඩ් සිනමාවට එක්වූ එව්ලින් ෂර්මා චිත්‍රපට 7ක පමණ ප්‍රධාන චරිතවලට පණ පොවා තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
ප්‍රකට ඉන්දී නිළියක සහ නිරූපණ ශිල්පිණියක වන පූනම් පාණ්ඩේ  මුම්බායි පොලීසිය තලේබාන් සංවිධානයට සම කර තිබේ.

ඇය මෙලෙස මුම්බායි පොලීසියට දැඩි දෝෂාරෝපණයක් එල්ල කර ඇත්තේ, නොහොබිනා හැසිරීමක් සම්බන්ධයෙන් චෝදනා කරමින් පොලීසිය ඇයගෙන් දැඩි ලෙස ප්‍රශ්න කිරීමේ සිද්ධියෙන් අනතුරු ව ය.

පසුගිය සෙනසුරාදා දිනක රාත්‍රියේ පූනම් සිය මෝටර් රථය තුළ පුරුෂයෙකු සමග නොහෙබිනා ලෙස හැසිරුණු බවට චෝදනා කරමින් මුම්බායි පොලීසිය ඇයගෙන් දැඩි ලෙස ප්‍රශ්න කළ බව ඉන්දීය මාධ්‍ය වාර්තා කර තිබිණ.

කෙසේ වෙතත් එල්ල වූ චෝදනා ප්‍රතික්ෂේප කරමින් පූනම් පවසා ඇත්තේ තමන් සිය නිවස අසල නවතා තිබූ මෝටර් රථයේ සිය සොහොයුරා වන ආදිත්‍ය පාණ්ඩේ සමග මිස අන් කිසිවකු සමග නොසිටි බව ය.

එහිදී කිසිදු නොහෙඹිනා හැසිරීමක් හෝ මත් පැන් පානය කිරීමක් සිදු නොවූ බව ඇය අවධාරණය කර තිබේ.

ඇය වැඩි දුරට ත් පවසා ඇත්තේ, තමන් එම අවස්ථාවේ දිග ඇඳුමකින් සැරසී සිටි බව ත් ය.

සිද්ධියත් සමග සිය සොයුරා ඇතුළු පවුලේ සියලු සාමාජිකයින් දැඩි කම්පනයකට ලක්ව සිටින බව ත් ඇය පවසා ඇත.

එම අවස්ථාවේ පොලීසිය තමන්ට සවන් නොදුන් බව ත්  අදාළ සිද්ධියත් සමග සිය ප්‍රතිරූපයට හානියක් වූ  බවත් ඇය පවසා තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
මෑතකදී ගායිකාවක බවට පත්වූ බොලිවුඩ් නිළි ප්‍රියංකා චොප්රා, පොප් ගායිකා බ්‍රිට්නි ස්පියර්ස් හමුවී තිබේ.

මෙම හමුව සිදුව ඇත්තේ, ලාස් වේගාස්හි රාත්‍රී සමාජ ශාලාවක පැවති සංගීත සංදර්ශනයකදී ය.

31 හැවිරිදි ප්‍රියංකා චොප්රා මෙම සංගීත සංදර්ශනයේ නිවේදිකාව ලෙස කටයුතු කළා ය.

එහිදී එම හමුව සිහිපත් කිරීම සඳහා ඡායාරූපයක් ද ගෙන තිබේ.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&&